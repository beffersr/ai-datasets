Hè, hè. Heleen Martina liet zich vallen op een van de oude tuinstoelen en wiste met de rug van haar hand het zweet van haar voorhoofd. In één beweging door bracht ze haar hand naar het glas dat Carlo voor haar klaar had gezet. Carlo hield zijn eigen wijn omhoog. Salute. Heleen nam genietend een slok en hield vervolgens haar glas omhoog, zodat het zonlicht er doorheen scheen. Ze bekeek de strogele kleur, liet de drank door haar mond rollen en slikte vervolgens. Fruitig, oordeelde ze. Ik proef appel. En amandel. Carlo knikte. Weet je welke druif dit is? Sauvignon blanc? Hij trok een gezicht. Nee joh, die is veel lichter. Zuiverder. O. Heleen nam nog een slok. Ik heb geen idee, maar het smaakt in elk geval prima. Al kan dat ook komen omdat ik de afgelopen vier uur onafgebroken kamers heb staan soppen. Alles smaakt nu prima. Het is de Vernaccia di San Gimignano. Heleen keek op. Die ken ik niet. Ze was nooit een grote wijnkenner geweest, maar sinds ze een halfjaar geleden naar Italië was verhuisd, was ze zich er meer en meer in gaan verdiepen. Ze kende inmiddels de diverse wijngebieden in het land en ze wist het een en ander over Toscaanse wijn, al haalde ze het niet bij Carlos kennis. Hij vond het leuk om haar te verrassen met nieuwe wijnen en haar te vragen naar de druif, het jaar of de streek. Ze had het zelden goed, maar dat bedierf haar lol erin niet. Ze nam nog een slok. Maar hij komt in elk geval uit de buurt? Carlo knikte en grinnikte. Hoe raad je het zo? Gokje, lachte ze. Het kleine, middeleeuwse stadje San Gimignano lag op nog geen twintig minuten rijden. Het was een van de belangrijke toeristische trekpleisters van de streek. Terwijl ze een nieuwe slok nam, liet Heleen haar blik over de omgeving dwalen. Het was laat in de middag en de zon wierp een prachtig licht over de Toscaanse heuvels. Met haar ogen volgde ze de met cipressen omgeven landweg die vanuit het dal omhoog leidde. Ze voelde een opgewonden kriebel in haar buik. Ze woonde al meer dan een halfjaar in deze streek, maar het uitzicht verveelde nooit. Het leek elke dag, elk uur, te veranderen. Vroeg in de ochtend, als de zon nog niet boven de heuvels was gestegen, baadden de contouren in een blauwachtig licht. Zodra de stralen verschenen, veranderden de kleuren. Van frisgroen in de morgen naar een lome, geelgroene schakering in het middaglicht. Tegen de tijd dat de avond viel, leek het alsof ze in een totaal andere scène terecht was gekomen. Dan liet de zon de heuvels achter in een oranjerode tint die Heleen nergens anders op de wereld had gezien en die voor haar symbooI stond voor haar nieuwe thuisland. Gek eigenlijk dat het na zon relatief korte tijd al zo voelde. Mooi, hè? zei Carlo, die haar gevoelens moeiteloos in haar blik kon lezen. Elke keer als ik dit zie, weet ik weer dat we de juiste beslissing hebben genomen. Heleen knikte en keek toe hoe Carlo haar nog eens bijschonk. Ze pakten beiden hun glas en proostten zonder woorden. Als iemand ons een jaar geleden had verteld dat we er nu zo bij zouden zitten, zouden we diegene voor gek hebben verklaard, zei hij. Heleen grinnikte. Zeg maar gerust: laten opnemen. Ze zwegen allebei. Heleen dacht aan het turbulente jaar dat achter hen lag. Volgende maand was het precies een jaar geleden dat Carlo volkomen onverwacht te horen had gekregen dat zijn functie als pensioenadviseur bij de bank kwam te vervallen. De teruglopende klandizie had het management ertoe genoopt om het aantal medewerkers van de afdeling terug te brengen en op basis van het afspiegelingsprincipe was besloten dat Carlo hoorde tot de groep ongelukkigen die moest vertrekken. Een zakelijk en juridisch verhaal dat zo uit een leerboek voor human resourcesmedewerkers leek te komen. In het begin hadden ze het beiden niet kunnen geloven. Carlo werkte al ruim vijftien jaar bij de bank, was opgeklommen van baliemedewerker tot senior pensioenadviseur en had een aantal van de grootste klanten in zijn portefeuille. Nooit had hij een slechte beoordeling gehad, altijd had hij zijn targets ruim gehaald en nadat hij een jaar eerder niet alleen een van de grotere klanten had weten te behouden maar ook nog eens een nieuwe vis had binnengehaald, was hem off the record feitelijk een promotie in het vooruitzicht gesteld. Er zou tijdens een reorganisatie een nieuwe afdeling komen waar de pensioenen van de grotere bedrijven in ondergebracht zouden worden en het management had laten doorschemeren dat er wat hen betreft maar één kandidaat was om de leiding van die afdeling op zich te nemen. Maar ineens was de reorganisatie een heel andere kant op gegaan, was de nieuwe afdeling van de baan en stond Carlo op straat. Een uitleg had hij nooit gekregen en dat had veel frustratie opgeleverd. Gelukkig hadden ze een rechtsbijstandverzekering en hadden ze een advocaat in de arm kunnen nemen, maar, zo had Heleen inmiddels wel geleerd, in reorganisaties was zon beetje alles geoorloofd en de bank had hard kunnen maken dat Carlo een logische kandidaat was om de deur gewezen te worden. Dat hij altijd goed had gefunctioneerd, deed daar geen afbreuk aan. Want naar functioneren werd niet gekeken, wel naar leeftijd, dienstjaren, geslacht, functie, salaris en nog een heel rijtje andere factoren. De bank had, door hem te ontslaan, zich juist keurig aan de regels gehouden. Hadden ze alleen de jongere, nieuwere medewerkers ontslagen, dan hadden die hun ontslag kunnen aanvechten op grond van het afspiegelingsprincipe. Die wetenschap had Heleen het gevoel bezorgd dat Carlo geofferd was om de reorganisatie juridisch kloppend te krijgen en dat had de frustratie er niet minder op gemaakt. Ook niet bij Carlo zelf. De advocaat had weliswaar de afkoopsom flink weten te verhogen, maar dat maakte het er gevoelsmatig niet anders op. En Carlo was nu eenmaal een gevoelsmens. Het feit dat hij afgedankt was, had hem wekenlang een mineurstemming bezorgd. Geen makkelijke tijd, want hoewel Heleen hem begreep, wilde ze zo snel mogelijk met opgeheven hoofd doorgaan. Niet alleen voor henzelf, maar vooral ook voor de kinderen. Sophia en Florian waren met hun acht en zes jaar oud genoeg om te merken dat de sfeer in huis gespannen was, zeker omdat het zomervakantie was en ze allebei thuis waren. Bovendien zag ze voldoende lichtpunten. Carlo had zoveel ervaring, hij zou vast snel weer een nieuwe baan vinden. Er waren immers banken genoeg en anders kon hij altijd nog bij een adviesbureau terecht. Financieel konden ze het een tijdje uitzingen en ze had zelf ook nog haar salaris. Als parttime vormgever bij een drukkerij sleepte ze niet meteen elke maand de jackpot binnen, maar alle beetjes hielpen. Het tij was echter gekeerd toen haar baas niet zo lang daarna alle medewerkers bij elkaar had geroepen en een eerlijk praatje had gehouden over de stand van zaken bij de drukkerij. Vooralsnog had iedereen een baan, maar de opdrachten liepen terug, de concurrentie van goedkope internetdrukkerijtjes was moordend en hij wist niet hoelang ze het nog konden volhouden. Die mededeling had het nodige veranderd in Heleens positieve toekomst plaatje. Wat als zij haar baan ook nog zou verliezen? Konden ze hun huis dan nog wel betalen? Moesten ze het gedwongen verkopen, tegen een ongunstige prijs? Konden ze de kinderen nog wel geven wat zij nodig hadden? Oké, paardrijden en voetbal waren geen eerste levensbehoefte, maar het waren wel de grootste hobbys van Sophia en Florian. Alleen al bij het idee dat ze dat misschien niet meer konden betalen, had ze een enorme knoop in haar maag gevoeld. Gezien de nieuwe situatie hadden ze even overwogen de zomervakantie naar Italië af te blazen, maar uiteindelijk hadden ze besloten toch maar gewoon te gaan. Heleen hoorde Carlo nog zeggen: Nu kan het nog. Regelmatig realiseerde ze zich wat een goede keuze het was geweest om te gaan. Anders waren ze misschien nooit tot het inzicht gekomen dat het anders kon. Hadden ze de stap misschien wel nooit durven wagen. Ze kon zich precies het moment herinneren dat ze de knoop hadden doorgehakt. Het was aan het einde van de vakantie geweest, na ruim tweeënhalve week in Italië. In de loop van die weken had ze Carlo zien opbloeien. Hij mocht dan in Nederland geboren zijn, zijn Italiaanse roots waren onmiskenbaar. Niet zo vreemd ook met twee Italiaanse ouders die vanwege hun werk naar Nederland waren gekomen, maar hun hart feitelijk in Italië hadden gelaten. Carlo was al net zo verknocht aan de landschappen, de mensen, de zon, het fantastische eten en de dolce vita-mentaliteit van de Italianen als zijn vader en moeder, die na zich na hun pensioen in de Noord-Italiaanse streek Piemonte hadden gevestigd. Carlo zelf had slechts twee jaar van zijn leven in het land gewoond, toen hij begin twintig was. Hij had dolgraag willen blijven, maar in de zuidelijke streek waar hij was neergestreken lagen de banen binnen zijn vakgebied niet voor het oprapen en toen hij via een vriend in Nederland een baan bij een bank kon krijgen, had hij daar toch maar voor gekozen. Gelukkig maar, vond Heleen, want een paar maanden later hadden zij elkaar ontmoet via wederzijdse vrienden en het was liefde op het eerste gezicht geweest. In de zestien jaar dat ze nu bij elkaar waren, hadden ze natuurlijk de nodige ups en downs gekend. Zoals zoveel Italiaanse mannen hield Carlo er soms behoorlijk traditionele inzichten op na. Heleen had hem vrijwel meteen duidelijk gemaakt dat ze niet van plan was de rol van zijn moeder in te nemen en dat hij, als hij gepamperd wenste te worden, bij haar aan het verkeerde adres was. Hoewel Carlo had gezegd dat hij dat begreep en dat hij ook heus niet van haar verwachtte dat ze al zijn was deed en dat het eten op tafel stond als hij thuiskwam, was dat in de praktijk precies zijn verwachtingspatroon geweest. Heleen wist dat ze het hem eigenlijk niet eens kwalijk kon nemen. Dat was het voorbeeld dat hij altijd had gehad en zoiets kreeg je er niet zomaar uit. Het had regelmatig tot felle discussies geleid, waarbij het er verhit aan toe kon gaan, volledig in lijn met Carlos Italiaanse roots. Maar gelukkig waren ze er altijd samen uitgekomen en hoewel ze nog steeds behoorlijk konden botsen, twijfelde Heleen er nooit aan dat ze samen oud zouden worden. Er waren nog altijd genoeg momenten dat ze hetzelfde gevoel van verliefdheid had als uit het begin van hun relatie, en daarmee prees ze zichzelf gelukkig. De passies die er in hun ruzies zat, zat gelukkig ook nog altijd in hun liefde. Niet alleen met Carlo, ook met Italië was het liefde op het eerste gezicht geweest. Ze was nog nooit in het land geweest toen Carlo haar een paar maanden nadat ze verkering hadden gekregen had meegenomen. Heleen was meteen gaan houden van alles wat Italië bijzonder maakte en gekscherend hadden ze in de loop der jaren vaak geroepen dat ze ooit naar Toscane wilden verhuizen om daar een bed & breakfast te beginnen. Maar zoals dat ging met dat soort vage dromen en ooit-scenarios, was die wens ondergesneeuwd in dagelijkse verplichtingen als werk en hypotheek. Zeker toen ze kinderen hadden gekregen, was hun wilde plan verworden tot iets wat ze in drukke tijden tegen elkaar verzuchtten en waarvan ze allebei wisten dat het simpelweg geen optie was. Tot die ene vakantie, vorig jaar. Je baan opzeggen om je droom achterna te reizen was één ding, maar nu Carlos baan al onvrijwillig was geëindigd en die van Heleen aan een zijden draadje hing, was er een en ander veranderd. Als er een moment was om hun droom waar te maken, was het nu. Het was Carlo geweest die er na een heerlijke week op een Toscaanse camping over was begonnen. Het toerisme hier blijft maar groeien, had hij gezegd, nadat ze zich aan een dagje Florence hadden gewaagd waar je zon beetje over de hoofden kon lopen en waar ze slechts met moeite een tafeltje op een terras hadden bemachtigd om te lunchen. Toen ze op de camping waren teruggekomen had Carlo zich met zijn iPad in de schaduw geïnstalleerd en een uurtje later kon hij Heleen allerlei feiten en cijfers over de toeristische industrie in de streek geven. Feiten en cijfers die veelbelovend klonken. Elk jaar verwelkomde Toscane weer meer toeristen dan het jaar ervoor, de eeuwenoude steden met hun prachtige bouwwerken en ongeëvenaarde cultuur bleven grote trekpleisters, net als het schilderachtige heuvellandschap, de sublieme wijnen en het voortreffelijke eten. Meer en meer verplaatsten toeristen zich uit de steden naar het platteland, waar ze verbleven op campings en in agriturismos. Vooral die laatste accommodatievorm was opkomend en hoewel er de laatste jaren al vele waren geopend, was er volgens Carlo zeker plek voor nog eentje erbij. Daarbij had hij Heleen veelbetekenend aangekeken en ze had natuurlijk meteen geweten wat hij bedoelde. Gek genoeg had ze in eerste instantie afwijzend gereageerd, al begreep ze inmiddels zelf niet meer waarom. Ze had vele bezwaren gezien. De kinderen waren gewend in Nederland en hadden daar hun vriendjes en vriendin netjes, hun school, hun hobbys. Die konden ze toch niet zomaar naar Italië verslepen? Bovendien stond hun huis, net als zon beetje de halve huizenmarkt, onder water en de restschuld zou een aanzienlijk gat in hun spaargeld slaan. Daarnaast zouden ze zonder inkomen geen hypotheek kunnen krijgen om in Italië een accommodatie te kopen en zelfs al zou dat lukken, dan nog hadden ze allebei geen ervaring in de gastvrijheidsbranche. Maar Carlo had zich door die bezwaren niet uit het veld laten slaan. Ze konden altijd gaan praten bij de bank en met een goed ondernemingsplan moesten ze toch een lening kunnen krijgen. En misschien hadden ze geen ervaring, maar alles viel te leren. In de dagen daarna had hij een beeld geschetst van een mooie, Toscaanse hoeve met een paar kamers of appartementen, een grote tuin met een zwembad en een gezamenlijk terras, waar de gasten konden ontspannen of wekelijks konden genieten van de barbecue die Carlo zou organiseren. Heleen zou in hun agriturismo de rol van gastvrouw op zich nemen en bovendien de PR doen. Met haar achtergrond was het ontwerpen van een site en een mooie folder een eitje en daarnaast vond ze het leuk om met mensen om te gaan. Van nature was ze gastvrij, en Carlo zag geen enkele reden waarom ze geen goede gastvrouw zou kunnen zijn. Zelf zou hij in elk geval de administratie voor zijn rekening nemen en bovendien was hij handig genoeg om dagelijkse klusjes te verrichten. De kinderen zouden elke dag lekker buiten kunnen leven en nu ze nog zo jong waren, zouden ze in rap tempo Italiaans leren. Het was een kwestie van tijd voor ze nieuwe vriendjes en vriendinnetjes zouden maken. Bovendien, had hij haar voorgehouden, waren er in Italië ook paarden en voetbalclubs. Met dat verschil dat ze niet meer s ochtends vroeg langs de lijn stonden te blauwbekken, maar lekker in het zonnetje met een goede cappuccino zouden toekijken hoe hun zoon zijn wedstrijden zou spelen. Om daarna snel terug te keren naar hun agriturismo, want Casa Helena, zoals hij de plek gekscherend had gedoopt, zou natuurlijk het hele seizoen lang bomvol zitten. Luchtkastelen, dat wist Heleen ook wel, maar in de loop van de dagen daarna was ze aangestoken door zijn enthousiasme. Ze hadden het hier al zo lang over en nu kregen ze eindelijk de kans om hun droom echt waar te maken. Een kans die ze waarschijnlijk maar één keer zouden krijgen. Als ze het wilden, moesten ze het nu doen. En hoe langer ze erover nadacht, hoe liever ze het wilde. Langzaamaan was ook haar fantasie op gang gekomen. Ze had allerlei ideeën voor de styling van de kamers en verheugde zich er al op om leuke activiteiten voor hun gasten te bedenken. Bovendien zag ze zichzelf al een moestuin beginnen waar ze op biologische wijze allerlei kruiden en groenten zou telen, die ze na het plukken dezelfde avond nog in de pastasaus kon verwerken. Niks geen kanten-klaar potten van Albert Heijn meer, maar tijd en aandacht voor echt eten. In een paar dagen tijd had ze gedaan wat ze eigenlijk in de jaren ervoor had verzuimd: stilstaan bij wat ze miste in haar leven. En ze kon niet anders dan concluderen dat ze al jaren alleen maar door denderde op hetzelfde spoor, omdat dat nu eenmaal vertrouwd was. Maar waar liep ze nog echt warm voor? Waar lag haar passie? Dat waren vragen die ze tot haar eigen frustratie niet had kunnen beantwoorden. Het enige wat ze wist, was dat ze zich bijna verliefd voelde bij het beeld dat voor haar geestesoog was verschenen. Het beeld van een Toscaanse boerderij, omgetoverd tot agriturismo, met kinderen die speelden in de zon en tussen de olijfbomen. Het beeld van pruttelende pastasaus en een houtgestookte pizza-oven, van de lekkerste cappuccinos op het terras, van Carlo en zij die sámen bouwden aan iets moois in plaats van s avonds plicht matig te vragen hoe hun werkdag was geweest. Het beeld van weerkaatsende zonnestralen op groenblauw zwembad water en de lekkerste antipasti en rosé in de late middag. Natuurlijk had ze het geromantiseerd, dat wist ze ook wel, maar toen het zaadje eenmaal was geplant in haar gedachten, was er geen redden meer aan geweest. Toen ze de week erop bij zijn ouders in Piemonte logeerden, hadden ze lustig doorgefantaseerd. Ook Carlos ouders hadden het plan meteen zien zitten, al hadden ze nog liever gezien dat hun zoon en zijn gezin zich in dezelfde streek als zij vestigden. Maar allebei waren ze daar duidelijk in geweest: het was Toscane of niks. En ondanks die kleine teleurstelling, hadden Carlos ouders meteen beloofd hun zoon en zijn vrouw te helpen waar ze konden. Toen een paar weken later was gebleken dat die hulp zich concreet vertaalde naar een investering van ruim tienduizend euro, hadden ze richting de Italiaanse bank waar ze hadden aangeklopt, ineens een veel beter verhaal gehad. Een verhaal dat half oktober was beloond met een aanzienlijke starterslening, omdat de bank in hun ondernemingsplan geloofde en in hun eigen investering een signaal zag dat ze serieus van plan waren om van hun onderneming een succes te maken. Nog dezelfde dag had Heleen haar baan opgezegd. Carlo had meteen hun duurste fles wijn opengetrokken om het te vieren. Mama! Een vrolijke kinderstem onderbrak haar gedachten. Florian kwam aangerend via het paadje dat de casa, waar ze de kamers verhuurden, met hun woning verbond. Die woning lag op twee minuten loopafstand, en werd vanaf de casa aan het oog onttrokken door een hele rij cipressen. Alleen al het feit dat de hoeve zo dichtbij hun eigen huis lag, maakte de plek zo uniek. Wat is er, schat? Mag ik zwemmen? Florian keek verlangend naar het bad naast de hoeve. Nee lieverd, papa en ik komen zo naar huis. Nou... Florian keek teleurgesteld. Maar ik heb het warm. Heleen streek over zijn donkere haar. Ga maar vast terug naar opa en oma, we komen er zo aan. Ze keek toe hoe hun zoon het paadje naar het woonhuis nam en uit het zicht verdween. Haar gedachten gleden weer terug naar het moment dat ze hadden gehoord dat ze de casa konden kopen. Daarna was het hard gegaan. Hadden ze tot dan toe een kleine slag om de arm gehouden, nu konden ze aan al hun vrienden en familie vertellen dat ze naar Italië zouden vertrekken. De reacties waren overwegend positief geweest, al wist Heleen heus wel wat er achter hun rug om werd gezegd. Er waren genoeg mensen die riepen dat ze hun verstand waren verloren door zonder enige ervaring een agriturismo te beginnen, dat het een onbezonnen plan was, dat ze het vast niet zouden redden en dat ze met hangende pootjes zouden terugkeren. Via via had Heleen schaamteloze en soms ronduit gemene opmerkingen gehoord, maar altijd had ze haar schouders erover opgehaald. Ze vreesde dat bij veel mensen de wens de vader van de gedachte was en dat zei meer over die mensen dan over hun Italië-plannen. Zoals Heleen wel had verwacht, hadden de kinderen niet meteen staan springen bij het idee van een emigratie. Sophia was ronduit kwaad geworden, Florian was wit weggetrokken en had met een klein stemmetje gevraagd of hij Sem en Melle, zijn twee beste vriendjes, dan nooit meer zou zien. Heleens geruststelling dat de jongens natuurlijk konden komen logeren en dat Florian in de vakanties ook naar hen toe zou kunnen, was maar ten dele aangekomen. Gelukkig had zowel Sophia als Florian de Italiaanse taal snel opgepikt en binnen een paar weken waren ze gewend op het kleine schooltje in het dorp. Nu spraken ze beiden beter Italiaans dan Heleen, die zelfs na een talencursus en veel oefenen nog regelmatig moest zoeken naar woorden of worstelde met de grammatica. Sophia was vrij snel begonnen met paardrijlessen en zeurde als vanouds om een eigen pony. Florian was lid geworden van de plaatselijke voetbalclub en hoewel die in de regionale competitie ergens onderaan bungelde, was zijn coach ervan overtuigd dat hun zoontje hét nieuwe talent van de club was. Heleen was allang blij dat hij aansluiting had gevonden en dat hij weer net zo van zijn sport genoot als in Nederland het geval was geweest. Niet alleen die van haar kinderen, ook de reactie van haar ouders was voor haar belangrijk geweest. Ze had heus wel gemerkt dat die even moesten slikken, maar gelukkig hadden ze meteen achter haar en Carlo gestaan. Sterker nog, twee weken nadat ze naar Italië waren vertrokken, waren haar ouders hen gevolgd en de drie weken erop hadden ze hun handen uit de mouwen gestoken en geholpen met de verbouwing van de casa en het inrichten van het kleine huis iets verderop waar Carlo en Heleen met hun gezin waren gaan wonen. Uren had ze met haar moeder behang staan afstomen, muren staan verven en meubels in elkaar gezet. Het had de toch al goede band tussen hen beiden alleen maar sterker gemaakt. Dat was een van de weinige dingen die Heleen moeilijk vond aan hun nieuwe leven in Italië: even bij haar moeder op de koffie, dat ging niet meer. In plaats daarvan vloog ze zo nu en dan een weekend naar Nederland en omdat haar ouders met pensioen waren, konden ze gelukkig ook makkelijk naar Italië komen. Ook nu waren ze er weer voor een paar weken, al zat hun verblijf er bijna op. Nog twee dagen voor ze huiswaarts zouden keren. Nog steeds vond Heleen afscheid nemen niet makkelijk, maar ze had zich inmiddels wel gerealiseerd dat ze haar ouders bijna vaker – of in elk geval langer – sprak sinds hun verhuizing naar Italië. Geen vluchtige telefoontjes of etentjes meer, maar lange gesprekken in de avonduren onder het genot van een glas – of een fles – wijn. Omdat ze iets hadden wat ze in hun oude leven niet had gekend: tijd voor elkaar. Heleen schoof haar zonnebril naar haar neus en keek naar hun prachtige Toscaanse hoeve. De terrakleurige stenen met hun brede voegen kleurden nu rood in het late middaglicht, net als de pannen op het dak. Aan de zijkant van het huis was een stenen veranda, waar een lange, houten tafel onder stond. Eens per week organiseerden ze een barbecue voor al hun gasten en dan zaten ze met zn allen aan die tafel. Althans, met alle volwassenen. Veel mensen kwamen met twee of meer kinderen en dan was de tafel toch wat te krap. Hun nog korte ervaring had inmiddels echter al geleerd dat de kinderen over het algemeen liever in de tuin gingen spelen terwijl de volwassenen aan tafel genoten van op Italiaanse wijze bereid vlees en wijn uit de streek. Maar daarnaast waren er ook veel gasten die de plek gebruikten om te ontbijten in de schaduw of om overdag wat te lezen of te computeren. Natuurlijk was het hele complex voorzien van draadloos internet, zon beetje het eerste wat ze hadden laten aanleggen. Achteraf kon Heleen wel lachen om de toestanden die dat met de telecommaat schappij had opgeleverd, maar toen ze er middenin had gezeten, was ze af en toe van pure frustratie in tranen uitgebarsten. Het was haar eerste kennismaking met het Italiaanse systeem, waarover ze al de nodige verhalen had gehoord en gelezen. Middagenlang had ze zitten wachten op monteurs die maar niet kwamen, uren had ze in de wacht gehangen bij het bedrijf om uiteindelijk tot de conclusie te komen dat er gewoon niemand opnam, minstens tien brieven had ze geschreven en pas toen ze uiteindelijk een van de onderdirecteuren aan de lijn had gekregen nadat ze een secretaresse niet de beste dag uit haar carrière had bezorgd, was de zaak opgelost. Nog de volgende dag was er een monteur verschenen die het blijkbaar doodeenvoudige klusje in twee uurtjes had gefikst. Heleen had een hoop geleerd van de uren die het haar had gekost om dit voor elkaar te krijgen. Namelijk dat ze aan de ene kant duidelijk moest zijn in wat ze wilde, en aan de andere kant haar verwachtingen moest bijstellen. Zo hadden ze voor Italiaanse begrippen best een snelle en betrouwbare aannemer die de verbouwing van de casa voor zijn rekening nam, maar dan nog had die gedurende de hele periode ongeveer twee maanden op schema achter gelopen. Zonder zich daar erg druk om te maken. Het was eigenlijk een wonder dat het allemaal op tijd klaar was en dat ze tweeënhalve maand geleden hun eerste gasten hadden kunnen ontvangen. Hun woonhuis moesten ze nog onder handen nemen, maar dat was van later zorg. Zowel op het gebied van geld als van energie wilden ze even niks aan de woning besteden. Alles ging nu in de casa zitten, die was het belangrijkste. Heleen keek naar de houten luiken voor de ramen van de studio-appartementen. Op het oog simpele panelen, maar ze stonden haast symbool voor het vele werk, en vooral ook het vele onverwachte werk, dat de verbouwing had opgeleverd. Plus de bijbehorende onverwachte kosten. De luiken waren een rib uit hun lijf geweest. Ze hadden echter weinig keus gehad toen tijdens de verbouwing was gebleken dat het hout van de oude luiken door en door verrot was. Schilderen had geen enkele zin en dus hadden ze de aannemer opdracht gegeven de luiken dan maar te vervangen. Zonder luiken verloor de hoeve te veel van zijn authentieke, Toscaanse uitstraling en dat vond Heleen zonde. Het was immers een van de redenen dat ze – ondanks de wat vervallen staat – als een blok voor dit huis waren gevallen. Bovendien wilden ze een typisch Italiaanse agriturismo maken en dat kon volgens haar alleen maar als alles tot in detail klopte. Dus ook de uitstraling. Carlo had meer bedenkingen gehad. De luiken, de oprijlaan van grind, de buitenverlichting door de hele tuin, de prachtige mahoniehouten voordeur, de inrichting van de kamers, de regendouches en natuurstenen vloeren in de badkamers – tijdens de verbouwing had bijna alles hun meer gekost dan ze gebudgetteerd hadden. Ze hadden spaargeld, maar daar was door de restschuld op hun Nederlandse huis al een behoorlijke hap uit verdwenen. Wat er over was plus de lening van de bank was er in rap tempo doorheen gegaan. Tot drie keer toe hadden ze de hypotheek opgehoogd en dan nog kon Heleen tientallen dingen bedenken die ze eigenlijk wilde laten doen. De houten vloer in de ontvangstruimte kon je met veel fantasie authentiek noemen, maar was eigenlijk gewoon oud en vergaan. Ze had prachtige vloeren gezien, maar de minstens vijftienduizend euro die ze daarvoor moesten uittrekken, kon hun budget niet dragen. De olijfboomgaard in de achtertuin moest eigenlijk door een professional onder handen worden genomen, zodat de bomen volgend jaar een goede oogst zouden geven. Dan wilde ze haar eigen olijfolie gaan maken en verkopen. Maar van de offerte die ze had opgevraagd, was ze zo geschrokken dat ze dat plan maar even in de koelkast had gezet. Tot opluchting van Carlo, die als voormalig bankier de zenuwen kreeg van hun huidige financiële situatie. Heleen kon niet ontkennen dat het de hoogste tijd was dat er geld in het laatje kwam in plaats van dat het eruit vloog, maar op dat gebied maakte ze zich totaal geen zorgen. Het was half juni en ze zaten voor het komende hoogseizoen zo goed als volgeboekt. Zelf kon ze dat ook bijna niet geloven. Veel meer dan een website bouwen, foldermateriaal ontwerpen en verspreiden en zorgen dat ze werd opgenomen op een aantal Toscane-portals had ze niet gedaan. Ze hadden uitgerekend dat als ze het eerste seizoen gemiddeld de helft van het aantal kamers zouden verhuren, ze quitte zouden draaien. Voor hun eerste seizoen leek haar dat helemaal niet slecht, maar het aantal boekingen had hun verwachtingen meer dan overtroffen. Inmiddels had ze op allerlei recensie-sites al best wat goede beoordelingen van hun casa gevonden. Vooral hun gastvrijheid werd geroemd, net als hoe mooi en schoon de kamers waren. Vooral dat laatste deed Heleen deugd. Ze hadden zichzelf nog niet de luxe van een schoonmaakster gegund en dus was ze zelf degene die elke dag stond te soppen. De goede recensies waren die moeite meer dan waard, al zou ze zodra het budget het toeliet op zoek gaan naar iemand om die taak van haar over te nemen. Boven aan Carlos verlanglijstje stond een tuinman, wist ze. Ze mochten dan een tweedehands zitmaaier op de kop hebben getikt, alleen al het maaien van het gras kostte hem twee uur. Daarnaast moest hij een deel van de bloemen in de tuin elke dag handmatig water geven, omdat nog niet alle delen van sprinklers waren voorzien. Door de dagelijkse klusjes kwam hij nauwelijks toe aan onderhoud, zoals snoeien en knotten. Maar toch mocht het resultaat van zijn inspanningen er zijn. De tuin zag eruit om door een ringetje te halen en zonder uitzondering kregen ze er complimenten over van hun gasten. Heleen zelf nam ook regelmatig even de tijd om erdoor te wandelen en te genieten van de bloemen en planten en van de hele aanblik. Haar blik bleef nu hangen op het terras. Daar stonden donkere loungebanken. Nu stonden de parasols nog in de opslagruimte, maar normaal gesproken maakten die het plaatje compleet. De banken zagen er een stuk uitnodigender uit dan de oude tuinstoelen waar ze nu zelf op zaten, maar ze wilden de kussens niet vies maken met de kleding waarmee ze de hele dag in en om de casa hadden gewerkt. Heleens short had een onbestemde beige kleur, terwijl de broek van oorsprong wit was geweest. Het was toch een goed idee om voor turqoise te kiezen, haalde Carlo haar uit haar gedachten. Ze volgde zijn blik en staarde naar het zwembad. Ik ben ook blij dat we dat hebben gedaan. In gedachten zag ze weer de half uitgegraven kuil, het begin dat de vorige eigenaar jaren geleden had gemaakt. Door geldgebrek was het zwembad er nooit gekomen en het was aan Heleen en Carlo geweest om de aanleg verder af te maken. Ze hadden een gespecialiseerd bedrijf in de arm willen nemen, maar de aannemer had hen er uiteindelijk van overtuigd dat hij het ook kon doen, en voor minder geld. Foute beslissing, bleek al snel, nadat de graafmachine op de hobbelige zandweg naar de hoeve drie keer was vastgelopen en bij een poging om los te komen ook nog een cipres had beschadigd. Toen Carlo eind januari alsnog het gespecialiseerde bedrijf had gebeld, had hij te horen gekregen dat ze pas begin maart zouden komen, omdat het tot die tijd niet te doen was om de benodigde machines op de juiste plek te krijgen. De landweg die er nu zo vredig en vooral idyllisch bij lag, veranderde bij één regenbuitje – en daar hadden ze er dit voorjaar nogal wat van gehad – in een modderweg. Hun eigen Fiat had er dan al grote moeite mee en zeker zon zware machine liep vast in de sporen. Gelukkig was de klus toen het bedrijf er eenmaal aan begonnen was in vijf weken gepiept en net na de opening van Casa Helena op 1 april hadden de gasten van het zwembad gebruik kunnen maken. Het blauwgroene zwembad, dat ze op aanraden van het bedrijf hadden gekozen. Heleen had haar bedenkingen gehad, want een zwembad hoorde in haar ogen blauw te zijn. Maar nu ze zag hoe mooi de kleur in de tuin paste, had ze geen seconde spijt. Heleen keek op haar horloge. Iets na half zes. Nog lang geen etenstijd en eigenlijk moest ze nog even de vloer in de ontvangstruimte dweilen, maar de wijn had haar een beetje loom gemaakt en de verleiding was groot om de klus tot morgen uit te stellen. Ze had de kinderen alleen vanmiddag kort gezien, toen ze met haar moeder snel even bij de casa waren geweest. Daarna waren ze met zn drieën naar huis gegaan en hadden Carlo en Heleen hun taken bij de casa afgemaakt. Een drukke dag, omdat vanochtend drie gasten waren vertrokken en morgen vier nieuwe aankomsten gepland stonden. Het was fijn dat haar ouders er nog even waren om Sophia en Florian op te vangen. Laten we zo maar naar huis lopen, zei Carlo, die blijkbaar ook wel vond dat hij genoeg had gedaan voor vandaag. Morgen is er weer een hoop te doen en nu zijn je ouders er nog. Heleen nam de laatste slok wijn en kwam overeind uit haar stoel. Na zon hele dag in touw voelde ze haar spieren wel. Ze had nooit veel moeite hoeven doen voor haar lijn, maar sinds ze in Italië woonde bleef ze helemaal moeiteloos op gewicht, en dat zonder te sporten. Hoeveel pizza of pasta ze ook at. De hele dag bezig, in de buitenlucht, was haar natuurlijke dieet. Kom. Carlo stak zijn hand uit, die Heleen vastpakte. Met zijn andere hand nam hij de fles en de twee glazen mee. Heleen keek nog één keer naar de casa en glimlachte. Daarna liep ze met Carlo de heuvel af en nam het pad dat naar hun eigen, lager gelegen huis leidde. Dankzij een rijtje bomen was het huis aan het zicht onttrokken, al was het maar een paar minuten lopen vanaf de casa. Terwijl ze de late zonnestralen op haar gezicht voelde en Carlo zacht in haar hand kneep, bedacht ze dat puur geluk zon beetje moest voelen als dit. Hoofdstuk 2 Heleen snoof diep terwijl ze over het pad naar de casa liep. De geur van rozemarijn en oregano drong haar neus binnen, de geur die voor haar symbool stond voor Toscane. De kruiden groeiden her en der langs het pad. In de tuin van de casa stond nog veel meer. Bijna elke avond gebruikte ze kruiden uit de tuin bij het koken. Het gaf haar het gevoel dat ze een keukenprinses en traditionele Italiaanse mama in één was. Ze gaapte hartgrondig. Het was iets na achten en ze had dolgraag een uurtje langer willen slapen, maar de eerste gasten stonden vandaag om tien uur op de stoep. Ze had tijd nodig om de casa startklaar te krijgen en bovendien wilde ze nog wat administratie en mail wegwerken. Eigenlijk was zon vroege aankomst op zaterdag helemaal niet ideaal, maar ze wilde geen nee verkopen. In die positie zaten ze op dit moment nog niet, elke gast was welkom, met welke verzoeken of eisen dan ook. Ze hoorde geritsel naast zich en een zwarte snuit kwam tevoorschijn uit de lage struiken. Hé druktemaker, zei ze half lachend. Je laat me schrikken De zwarte labrador kwam nu helemaal tevoorschijn en sprong hevig kwispelend rond haar voeten. In het begin hadden ze de regel gehad dat de hond niet bij de casa mocht komen, omdat Heleen bang was dat hij de gasten tot last zou zijn. Maar die regel hadden ze al snel laten varen. Nu was Amico met grote regelmaat bij de casa te vinden en bleken alle gasten dol op hem te zijn. Wat is er? vroeg ze het jonge beest. Wil je spelen? Het antwoord kwam in de vorm van een groezelige tennisbal die voor haar voeten werd gegooid. Heleen raapte het balletje op en gooide het een stukje de heuvel af. De hond stoof erachteraan. Ze glimlachte. Amico deed zijn naam eer aan. Vanaf dag één was hij de beste vriend van de kinderen geweest. Eigenlijk had ze nooit veel met honden gehad. Dat was ook de reden dat ze de smeekbedes van de kinderen, die dolgraag een pup wilden, resoluut van de hand gewezen. Maar toen Florian na het nieuws van de verhuizing met grote betraande ogen had gevraagd of hij dan in elk geval een hond mocht, was ze niet in staat geweest om nee te zeggen. Haar toezegging dat zijn grootste wens dan in vervulling zou gaan, had Florians tranen als sneeuw voor de zon doen verdwijnen. Carlo, ook geen uitgesproken hondenfan, had het met lede ogen aan gezien. Maar toen Amico eenmaal zijn intrede in hun gezin had gedaan, was hij bijna nog doller op de hond dan de kinderen. En ook Heleen kon zich niet meer voorstellen dat de jonge labrador er niet zou zijn. Het gaf haar ook wel een veilig gevoel dat hij er was. Ze woonden zon drie kilometer buiten het dorp en vooral s avonds was de plek behoorlijk stil en donker. Amico begroette iedereen weliswaar met een hoop gekwispel, maar alleen al het idee dat hij aansloeg als hij iets hoorde, maakte dat Heleen zich veilig voelde. Er kon in elk geval niemand onopgemerkt bij hun huis komen. De labrador dook weer op en gooide het balletje voor haar neer. Goed zo, jongen, prees Heleen hem uitgebreid. Heel braaf. Amico keek haar aan aan, bijna extatisch door haar complimenten. Hij nieste de dauwdruppels van zijn snuit en duwde met zijn neus het balletje bijna tot onder haar voet. Ja, ja, glimlachte Heleen. Ik zie hem wel, hoor. Voor de tweede keer slingerde ze het speeltje weg en weer ging Amico erachteraan. Ze zag als laatste het puntje van zijn zwarte staart tussen de struiken verdwijnen. Hij vond niks leuker dan, als een echte jachthond, het gebied rond de casa af te speuren, maar gelukkig ging hij nooit ver weg. Wel zat hij door zijn gespeur door de struiken dan helemaal onder de modder. Heleen had geen idee waar hij achteraan ging. Volgens Florian ging zijn grote vriend op wolvenjacht en zorgde hij ervoor dat de wilde dieren uit de buurt van de agriturismo bleven. Heleen wilde hem het beeld van de hond als held niet ontnemen en dus had ze in het begin gezegd dat ze ook geloofde dat Amico hen tegen de wolven beschermde. Maar nadat Florian een paar keer schreeuwend wakker was geworden uit een nachtmerrie dat de wolven hun huis bestormden, had Heleen hem toch maar voorzichtig uitgelegd dat er in de buurt geen wolven voorkwamen. Wel in de Apennijnen, tegen de grens met Umbrië, maar dat was algauw een paar honderd kilometer verderop. Ze had hem een boek over wilde wolven gegeven, waarin hij zelf kon lezen waar de dieren wel en niet leefden. Sindsdien waren de nachtmerries verleden tijd, al hoorde ze haar zoontje nog regelmatig tegen familie en vrienden verkondigen dat zijn hond dapper genoeg was om hen allemaal tegen de wolven te beschermen. Nog los van het feit dat hier geen wolven waren, vreesde Heleen dat Amico bij een even tuele confrontatie met zijn verre voorouder zich meteen als een onderdanige pup op zijn rug zou werpen. Dat, of hij zou proberen het beest tot een spelletje met zijn flostouw te verleiden. Het was maar goed dat hij in de velden en de bossen rondom hun huis alleen maar vogels, marters en vossen tegenkwam, en zo nu en dan misschien een damhert of een ree. Heleen bereikte de tuin van de casa en keek om of ze Amico nog ergens zag. Dat was niet het geval en ze liep naar de voordeur. Zoals altijd vervulde de aanblik van het huis en de statige toegang haar met trots. Ze ging naar binnen en snoof de geur van de ruimte op. Cement en steen, vermengd met de unieke geur van oud hout. Het was er aangenaam koel, maar toch zette ze de fans aan het plafond vast aan. Straks, als de zon haar hoogste punt bereikte, zou de temperatuur binnen aardig oplopen. Alle appartementen hadden airconditioning, maar de bijna tweeduizend euro die het gekost zou hebben om ook de centrale ruimte daarvan te voorzien, hadden ze toch maar aan iets anders besteed. Voor de gasten was dat geen probleem, Heleen zelf was degene die er het meeste last van had. Toch stond een airco niet boven aan de lijst. Het volgende op haar verlanglijst was een laptop, zodat ze die mee naar huis kon nemen en voor het verwerken van de reserveringen, het bijhouden van de site en het doen van de administratie niet meer aan de vaste computer in de casa was gebonden. Maar dat zou weer heel wat kosten en dat geld hield ze nu liever even in haar zak. Ze liep naar het kleine keukentje achter de ruimte en zette het koffieapparaat aan. Eigenlijk waren ze niet van plan geweest om ontbijt en koffie te serveren, maar al snel hadden ze gemerkt dat daar veel behoefte aan was. Gasten hadden in hun studios een kitchenette waar ze zelf voor ontbijt konden zorgen, maar daar had bijna niemand zin in. Het betekende ook dat ze boodschappen moesten doen en zeker de mensen die maar één of twee nachten bleven, vonden dat vaak te veel gedoe. Daarom hadden Heleen en Carlo al na twee weken besloten ook de mogelijkheid te bieden een appartement met ontbijt te boeken. Het betekende extra werk, want als gasten van de ontbijtservice gebruik wilden maken, moest Heleen al voor zevenen in de casa aanwezig zijn om broodjes af te bakken en schalen met beleg te maken. Waar ze hun kamerprijzen zo laag mogelijk wilden houden, hadden ze besloten de ontbijttarieven aan de hoge kant te maken. Dat bleek bijna niemand ervan te weerhouden de service te boeken en hoewel het veel extra werk betekende, betekende het ook een aardige bron van inkomsten. Een bron die in elk geval de aanschaf van het mooie koffieapparaat rechtvaardigde. Bijkomend voordeel was dat ze nu zelf elke ochtend van een voortreffelijk cappuccino kon genieten. Ze startte de computer op. In haar hoofd maakte ze een lijstje wat er voor vandaag op het programma stond. Eerst de aankomst van de gasten om tien en om twaalf uur, daarna wilde ze even naar het dorp gaan om wat inkopen te doen en dan zouden er opnieuw twee families arriveren. Vanmiddag kwam bovendien de man van het zwembad langs voor wat onderhoud. Ze had dat liever gisteren gehad, omdat ze niet wilde dat hun gasten er last van hadden, maar zoals dat wel vaker ging in Italië was de man gistermiddag niet komen opdagen. Heleen had nog geen halfuur na het verstrijken van de afgesproken tijd naar het bedrijf gebeld. Aan de enigszins verbaasde reactie die zon telefoontje teweegbracht, was ze inmiddels wel gewend. De vrouw aan de telefoon had haar bezworen dat de man vandaag zou komen. Het viel nog te bezien. Heleen hoopte het maar, want de verstopte pomp maakte een irritant geluid en ze wist dat zulke kleine dingen een verblijf – en een recensie op internet – konden maken of breken. De computer was met enige moeite tot leven gekomen en ze logde in op het reserveringensysteem. Er waren twee nieuwe aanvragen binnengekomen, beide voor september. Snel verwerkte ze ze en stuurde de aanvragers een bevestigingsmail met een link voor de aanbetaling en daarna opende ze het overzicht voor de aankomsten van vandaag. De Nederlandse familie die om tien uur kwam, bestond uit twee volwassenen en een peuter. Om twaalf uur kwam er een vrouw alleen. Een Italiaanse, wat Heleen op een of andere manier trots maakte. Italianen waren weliswaar vriendelijk en stonden open voor buitenlanders, maar als het erop aankwam, vertrouwden ze eigenlijk alleen restaurants en hotels die door andere Italianen werden gerund. In Casa Helena hadden ze nog maar één keer eerder een Italiaans echtpaar ontvangen, en zij hadden dan nog vijftien jaar in Nederland gewoond. Heleen opende de mail en keek toe hoe de nieuwe berichten binnendruppelden. Ondertussen bedacht ze wat ze nog moest doen. Nieuwe mail beantwoorden, de vloer zuigen, welkomstmandjes met vers fruit en een fles casa maken, de parasols op het terras uitklappen – alles om ervoor te zorgen dat de gasten zich meteen thuis voelden en dat de casa vanaf het eerste ogenblik voldeed aan het idyllische Toscaanse plaatje dat ze in elke folder en op de site probeerde te scheppen. Ze nam een slok van haar cappuccino en rechtte haar schouders. Er was weer genoeg te doen. Hé mam! Oh! Met een soort snoekduik kwam Florian de ontvangstruimte binnengezeild. Dat hij over de drempel struikelde en met zijn neus op de houten vloer landde, leek hem allerminst te deren. Hij krabbelde op en grijnsde. Hai lieverd, zei Heleen grinnikend. Doe je voorzichtig? Ja hoor. Ik heb honger. Heleen keek op haar horloge. Bijna twaalf uur. Sinds ze in Italië woonden lunchten ze zelden voor half twee s middags en de gewoonte om een warme maaltijd te koken, hadden ze ook overgenomen. Althans, in het weekend, doordeweeks aten de kinderen op school. Nog even wachten, schat, zei Heleen met een half oog op de computer. Er was alweer een nieuwe reservering binnengekomen en die wilde ze zo snel mogelijk beantwoorden. Helaas overlapte de aangevraagde datum één dag met een bestaande reservering en ze hoopte dat ze de gast kon overhalen een dagje later te komen. Mam, er komt een auto aan! riep Florian, die inmiddels weer naar buiten was gestormd. Heleen hoorde geblaf, wat betekende dat Amico ook weer terug was. Snel stond ze op en liep naar buiten. Hoe lief de labrador ook was, ze wilde niet dat die bij het toegangshek de gasten begroette. Niet iedereen was immers hondenliefhebber. Florian! riep ze. Neem de hond eens mee. O, hai mam. Ze zag nu pas dat haar moeder mee was gekomen. Ik ga even onze nieuwe gast inchecken. Rustig aan, schat, antwoordde Trudy Verheijen. Ik neem Florian wel mee. En die andere druktemaker. Die andere druktemaker bevestigde zijn aanwezigheid nog maar eens met geblaf, wat hem op een standje van Heleen kwam te staan. Kwispelend incasseerde hij de bestraffende woorden, waarna hij zich door Trudy liet meevoeren naar de achterkant van het huis. Heleen keek naar de kleine, zwarte Fiat die het terrein op reed. Het grind knerpte onder de banden toen de auto tot stilstand kwam op een van de parkeerplekken onder de bomen. Het portier ging open en er stapte een slanke dame van haar eigen leeftijd uit. Heleen liep op haar af en stak haar hand uit. Benvenuto, zei ze met een warme glimlach. Grazie. De vrouw beantwoordde haar handdruk met een nogal slap handje. Heleen kon haar ogen niet zien, omdat die schuilgingen achter een grote zonnebril. Kom verder, zei ze in het Italiaans. Ze ging de vrouw voor naar de ontvangstruimte. Op de receptie had ze het papierwerk al klaar liggen, zodat dat snel kon worden afgehandeld. Het was vooral een kwestie van een paar handtekeningen zetten, naam- en adresgegevens had Heleen allemaal al ingevuld op basis van de informatie die de vrouw bij de reservering had gestuurd. Zodoende wist ze dat Isabella Traviore afkomstig was uit de Zuid-Italiaanse kustplaats Taranto. Op vakantie hier? vroeg ze terwijl ze de vrouw een pen overhandigde en aanwees waar de handtekeningen moesten komen. Isabella haalde haar zonnebril van haar neus en schoof die in haar haar. Ze keek Heleen aan en knikte. Ja. Ik ben dol op Toscane. Op dat moment kwam Florian met een rotgang de hoek om. Bijna struikelde hij weer over de drempel, maar hij hield zich staande. Mam! riep hij met opwinding in zijn stem. Amico heeft... Ssst, zei Heleen. Florian, ik ben even bezig, ik kom er zo aan. Maar hij heeft een hert weggejaagd. Die stond ineens in de tuin en... Flo, zei ze dwingender, met een verontschuldigend lachje naar haar gast. O... Het jongetje leek de andere vrouw nu pas in het oog te krijgen. Sorry, mam. Buongiorno. Dat laatste was voor hun gast bedoeld. Die keek naar het jongetje en antwoordde met een knikje. Daarna schoof ze de papieren terug naar Heleen. Florian rende weer naar buiten. Heleen hoorde hem naar haar moeder roepen terwijl hij om de casa heen rende. Laat mij je bagage nemen, zei Heleen, terwijl ze de kleine weekendkoffer van haar gast overnam. Ik zal je het appartement laten zien. Isabella volgde haar de trap op. Heleen opende de eerste deur aan de rechterkant met een sleutel en hield die open, zodat Isabella als eerste het appartement kon betreden. De vrouw keek bewonderend om zich heen. Erg mooi, zei ze, duidelijk aangenaam verrast. Heleen glimlachte. Dank je. Ze keek de ruimte rond met de blik van een gast. Het eerste wat opviel waren de ramen, waarvan de luiken openstonden, en de openslaande deuren waarachter een hekje zat. Een balkon kon je het niet noemen, op het kleine randje kon net één volwassene staan. De deuren waren vooral mooi voor het statige aanzicht, dat werd versterkt door de lange, witte vitrage waarvoor Heleen had gekozen. In de hoek van de kamer stond een tweepersoonsbed, aan de andere kant was een zitje gemaakt met een mooie grijze bank en twee fauteuils. De bank kon tot bed worden omgebouwd, waar met gemak twee kinderen in pasten. Naast het zitje was een wandje geplaatst, waarachter zich het kleine keukenblok bevond. De wandjes waren pas op het laatste moment in de kamer geplaatst. Eerst had Heleen het niet nodig gevonden, maar toen de kamers bijna klaar waren, had ze zich ineens aan het aanzicht van de keuken geërgerd. Carlo begreep nog steeds niet wat het probleem was, maar Heleen was blij dat ze de simpele wandjes erdoor had gedrukt. Ze maakten wat haar betreft het verschil in de kamer. Bedankt, zei Isabella Traviore met enige nadruk. Als er iets is, dan hoor ik het graag, zei Heleen, die meteen begreep dat haar aanwezigheid niet langer op prijs werd gesteld. Ik ben beneden bij de receptie. Bedankt. Het ontbijt kan morgen tussen zeven en tien op de kamer worden gebracht. Zou het lukken om voor vanavond acht uur door te geven welke tijd je graag wilt? Natuurlijk. Ik loop straks wel even langs. Heleen knikte en verliet de kamer. Met een klikje viel de deur achter haar dicht. Ze liep snel naar beneden waar ze Florian in de tuin hoorde. Er waren meer kinderstemmen. Toen ze ging kijken, zag ze dat haar zoon speelde met het peuterzoontje van de vanochtend gearriveerde Nederlandse gasten. Althans, met een geduld dat ze niet van hem was gewend gooide hij elke keer de bal naar het jongetje, dat finaal miste met vangen en Florian vervolgens de bal liet ophalen. Amico vond het wel een mooi spelletje en ging er enthousiast happend achteraan. Heleen liep naar het terras, waar ze de ouders van het jongetje met hun babydochter trof. Hij heeft het hier wel naar zijn zin! riep Sylvia, de moeder, vrolijk. Wat een verschil met gisteren, toen hij alleen maar in de auto zat te klagen en te klieren. Ja, dat het een eind rijden is, is een nadeel, zei Heleen. Maar als je hier eenmaal bent, is het genieten. Zeg dat wel. Onze enige zorg is waar we straks nou weer moeten gaan eten. En dat kun je nauwelijks een zorg noemen, want we zijn in de tien jaar dat we in Toscane op vakantie gaan, nog nooit een slecht restaurant tegengekomen. Heleen grinnikte. Wat niet wil zeggen dat ze er niet zijn, hoor. Vooral in de steden kom je tenten tegen die kant-en-klare diepvriespizza tot de specialiteit van het huis hebben gemaakt. Maar gelukkig is de standaard over het algemeen inderdaad hoog. Heb je suggesties voor een leuk restaurant in de buurt? Heleen noemde de twee restaurantjes in het dorp. Beide durfde ze zonder twijfel aan haar gasten aan te bevelen omdat het eten er altijd voortreffelijk was. Bovendien had ze met de eigenaars de afspraak gemaakt dat ze hun gelegenheden zou aanraden, in ruil voor dat zij andersom hetzelfde deden met de casa. Zeker vier keer had Heleen gasten gehad die via een van de restaurants bij Casa Helena terecht was gekomen. Dan gaan we daar vanavond eens kijken, zei Sylvia. Gewoon een kwestie van de heuvel afrijden, neem ik aan? Precies. Als je alsmaar rechtdoor blijft rijden, kom je in het dorp. Beide restaurants zitten aan de hoofdstraat, je rijdt er vanzelf op af. Ik kan een reservering maken als jullie dat willen. Is het nodig? Heleen haalde haar schouders op. Als je op tijd gaat, is er sowieso nog wel plek. Misschien dat het later vanavond wel drukker is, maar het hoogseizoen is nog niet begonnen. We gaan wel op tijd. Als Jurre laat te eten krijgt, is hij niet te genieten. Net zijn vader. Ze lachte naar haar man, die nauwelijks leek te luisteren. Hij had zijn blik gericht op de voetbalverrichtingen van zijn zoontje. Laat maar weten als het alsnog nodig is, zei Heleen. Of als ik iets anders voor jullie kan doen. Ze liet het echtpaar alleen en liep naar haar moeder, die samen met Carlo bij de kruidentuin stond. Ze haakte haar arm om de middel van haar man en drukte een kus in zijn nek. Ook goedemorgen. Hé, ik ben al uren op, hoor, zei hij quasi-beledigd. Ik heb onder andere onze dochter naar het verjaardagsfeestje van haar vriendinnetje Lena gebracht. Oh, zei Heleen geschrokken, was dat vandaag? Blijkbaar, want Lenas moeder belde waar ze bleef. Toen was ze al een halfuur te laat. Ik dacht dat het volgende week was, zei Heleen beschaamd. Had ze wel een cadeautje? Dat hebben we nog snel even gescoord. Wat erg. Terwijl Lenas moeder nou een van de weinigen is die alles altijd goed regelt. Lena komt nooit te laat. Ach joh, zei haar moeder schouderophalend, ze begrijpen echt wel dat als je zeven dagen per week werkt, je af en toe iets vergeet. Iedereen weet toch dat jullie nog in de opbouwfase zitten met Casa Helena. Heleen gaf geen antwoord. Haar moeder had wel gelijk, maar toch baalde ze ervan. Ze was juist zo blij dat haar kinderen zo makkelijk werden opgenomen in de groep en dat ook zijzelf weinig moeite hadden hoeven doen om door de dorpsbewoners geaccepteerd te worden. In het begin waren de locals wat afwachtend geweest, maar toen was gebleken dat ze serieuze plannen hadden met Casa Helena, was hun houding al snel opener geworden. En zeker nu de agriturismo veel gasten bleek aan te trekken, waren de meeste dorpelingen vooral blij met de accommodatie net buiten de bebouwde kom. Het betekende niet alleen extra omzet voor de restaurants, ook de lokale supermarkt profiteerde ervan en dankzij de schilderijen die Heleen in de receptieruimte had opgehangen, pikten twee kunstenaars in het dorp een graantje mee. Al drie gasten waren met een werk naar huis gegaan. Enig idee hoe laat ze weer thuis is? vroeg ze aan Carlo. En moeten we haar ophalen? Twee keer niet komen opdagen is wel een beetje veel van het goede. Haar man gaf geen antwoord. Ze keek naar hem op, maar hij sloeg geen acht op haar. Zijn ogen waren langs haar heen gericht, naar de casa. Wat is er? vroeg Heleen, zijn blik volgend. Ze zag de twee kinderen op het grasveld en de gasten onder de parasol. Wie is dat? vroeg Carlo. Die mensen op het terras? Dat zijn gewoon onze gasten. Nee, ik bedoel die vrouw daarboven. Heleen keek iets hoger en zag Isabella tussen de openslaande deuren staan. Dat is onze Italiaanse gast, zei ze. Volgens mij had ik dat nog helemaal niet verteld. Dat is al de tweede keer dat we een Italiaan mogen verwelkomen hier. Weet je nog dat we in het begin zeiden: als de Italianen bij ons willen verblijven, dan hebben we iets goeds neergezet. Ze keek naar haar man. Ze dienen zich nog niet met bosjes tegelijk aan, maar blijkbaar kan onze casa wel op enige goedkeuring rekenen. In elk geval ziet de site er goed genoeg uit, want zij heeft ook via onze eigen website geboekt. Carlo knikte. Dat is goed nieuws, schat. Hij leek nog steeds wat afwezig. Heleen porde hem in zijn zij. Hé, hallo, ik sta hier, hoor. Nu keek Carlo wel naar haar en grijnsde. Ik zie het. Nou, je stond anders zo naar haar te kijken. Heleen wisselde een blik met haar moeder. Ze kende de reputatie van Italianen op het gebied van vrouwen maar al te goed. Te zeggen dat ze hun ogen niet in hun zak hadden zitten, was een understatement. In de loop der jaren had ze regelmatig met Carlo gebotst over zijn soms ronduit flirterige gedrag naar andere vrouwen toe, maar inmiddels wist ze dat dat feitelijk weinig voorstelde. Het zat in zijn zuidelijke aard. Toch vond ze het nog altijd niet leuk, al durfde ze met zekerheid te zeggen dat hij haar nooit zou bedriegen. Ze had hem heel duidelijk gemaakt dat het dan meteen over zou zijn met hun huwelijk, en ze wist dat dat het voor hem nooit waard zou zijn. Hoe heet ze eigenlijk? Oh, nu moet je ophouden! Heleen gaf hem plagend aan klap. Ze heet Isabella, als je het echt wilt weten. En je hebt alleen toestemming om haar aan te spreken als ze daar uitdrukkelijk om vraagt. Verder ben je hier ingehuurd om de tuin te doen, dus ik weet niet waar je nog op wacht, maar volgens mij hoor ik die olijfbomen daar smeken om gesnoeid te worden. Carlo keek haar aan. Het is maar goed dat ik over de tuin ga en jij niet. Als je iets níet moet doen in deze tijd van het jaar, is het die bomen snoeien. Dan gaan alle sappen... Oké, oké, het is al goed, onderbrak Heleen hem. Ik ga in elk geval even naar het dorp om wat inkopen te doen, maar ik ben voor drieën terug. Dan komen er weer twee gasten. Ga je mee, mam? Dat is goed, lieverd. Ik wil nog wat olijfolie inslaan bij dat lekkere winkeltje. Als we straks weer thuis zijn, kunnen we toch nog een beetje nagenieten van Italië. Misschien moeten we kleine flesjes olijfolie kopen en die bij vertrek meegeven aan de gasten, zei Heleen nadenkend. Als ze dan thuis zijn, willen ze dolgraag terug en boeken ze meteen hun verblijf voor volgend jaar. Haar moeder schoot in de lach. Jij kunt nog geen vier seconden níet aan je gasten denken, hè? Hoofdstuk 3 Niet te geloven, volgens mij zit de halve huisraad uit Casa Helena hierin, bromde Hein Verheijen goedmoedig. Ik zal de fysiotherapeut maar vast bellen, want dit kost me zes weken herstel. Hij zette de zware koffer van zijn vrouw op het karretje van de luchthaven en ging verder met zijn eigen bagage. Ik heb gisteren nog even wat olijfolie gekocht, zei Trudy. Die lekkere, waar jij ook geen genoeg van kan krijgen. Als we straks thuis zijn, ben je alleen maar blij met die flessen. Ik vrees dat we die zo meteen moeten inleveren wegens overbagage. Ach joh, dat valt best mee. Ik heb het gisteren op Heleens weegschaal geprobeerd en die koffer van mij weegt net aan twintig kilo. Ah, maar Heleen zet haar weegschaal standaard op min drie kilo, zei Carlo met een grijns naar zijn schoonvader. Kletsen jullie maar, zei Trudy nuffig. Ik ben blij met mijn olie. Oké, alles staat erop, meldde Hein. Als de wielen van dit arme karretje het houden, kunnen we gaan. Carlo sloot de auto af en ze liepen naar de vertrekhal van de luchthaven van Pisa. De vlucht naar Amsterdam zou pas over een kleine drie uur vertrekken, maar haar ouders wilden altijd ruim van tevoren op het vliegveld zijn, wist Heleen. Alleen al voor het ritje van nog geen uur naar het vliegveld, trokken ze minstens anderhalf uur uit. Florian ging naast zijn grootmoeder lopen en pakte haar hand. Ik wil helemaal niet dat jullie weggaan, oma. Wij ook niet, schat. We hebben drie heerlijke weken bij jullie gehad. Maar jullie kunnen toch blijven? Waarom komen jullie niet ook in Italië wonen. Dat weet je toch, Flo. Dat was Sophia, twee jaar ouder en vooral in haar eigen ogen, vele malen wijzer. Opa en oma hebben hun hele leven in Nederland. Hun sociále leven, en zo. Heleen wisselde een blik met haar moeder. Precies, wijsneus, zei ze tegen haar dochter. Bovendien geniet je er nu veel meer van als opa en oma er zijn. In september komen ze weer. Gaan wij in de vakantie naar Nederland? vroeg Florian hoopvol. Dan kan ik met Sem en Melle spelen. Dat moeten we nog even bekijken, antwoordde Heleen. We kunnen misschien wel een paar dagen gaan, maar het is erg druk in de casa. Nog een paar jaar, dan kun je gewoon in je eentje met het vliegtuig komen, zei Trudy. Dat kan ik nu ook wel, hoor, antwoordde Florian stoer. Das toch een makkie? Ik moet hier instappen en daar weer uitstappen. Alleen mama vindt het eng als ik alleen ga. Doodeng, knikte Heleen. Straks stap je per ongeluk op het vliegtuig naar China en dan moeten we je gaan zoeken in Peking. Wow! Gaan er vanaf hier vliegtuigen naar Peking? Heleen lachte en schudde haar hoofd. Nee lieverd, dat was een grapje. Oh, antwoordde Florian teleurgesteld. Om twee seconden later alweer vrolijk uit te roepen: Hé kijk, oma, volgens mij komt jullie vliegtuig net aan! Hij wees naar een witte Boeing van Transavia, die richting de landingsbaan vloog. Wow, volgens mij stort hij neer! Ik hoop het niet, zei Trudy. Hij wel. Dat zou hij spectaculair vinden. Heleen moest lachen om haar zoontje. Hij was al sinds hij peuter was gefascineerd door vliegtuigen en keek het liefst naar programmas waarin de grote vliegrampen van de afgelopen eeuw tot in detail werden geanalyseerd. Zelf moest ze weinig van dat soort televisie hebben, vooral niet als ze binnenkort een vlucht gingen maken. Ze was helemaal niet bang om te vliegen, maar ze wilde ook niet weten wat er allemaal mis kon gaan. Jeetje, wat een rij. Trudy keek met enige wanhoop naar het enorme lint van mensen voor de balie van Transavia. Daar zijn we voorlopig niet doorheen. Ik denk dat jullie beter terug kunnen gaan, het heeft geen zin om hier met ons te wachten. Heleen knikte wat aarzelend. Het zou zeker een uur duren voor haar ouders hun bagage konden inleveren. Ze konden de tijd goed gebruiken, want ze hadden de kinderen een bezoekje aan San Gimignano beloofd, waar de beste ijssalon van de regio gevestigd was. En daarnaast had ze nog genoeg te doen in de casa. Maar aan de andere kant wilde ze niet onhartelijk lijken. Ga nou maar, zei haar moeder, die haar aarzeling opmerkte. Wij redden ons echt wel, hoor. Weet je het zeker? We kunnen best even wachten. Waarop? Je kent je vader toch: zodra de koffers zijn ingeleverd, wil hij naar de gate. Hij wordt bloednerveus als we daar niet als eersten en minstens een uur voordat het boarden begint plaatsnemen. Heleen schoot in de lach. Ik vrees dat je gelijk hebt. Oké, mam, dan gaan wij naar San Gimignano. Ze namen afscheid en nadat Florian nog drie keer was teruggelopen voor een knuffel van zijn oma, liepen ze de vertrekhal uit. Even later waren ze bij de auto. Heleen voelde zich een beetje ontheemd, zoals altijd wanneer familie na een bezoek weer huiswaarts keerde. Last van heimwee had ze niet, maar op momenten als dit konden er nog weleens tranen komen. Dat wilde ze echter niet aan haar kinderen laten zien, dus slikte ze, rechtte haar rug en zette een glimlach op. Ik ga voor vijf bolletjes! riep ze vrolijk naar de achterbank. Maar ik wed dat jullie dat niet op kunnen. Echt wel, antwoordde Sophia. En ik weet ook al welke ik neem. Ik neem wel zes bolletjes! deed Florian er nog eens een schepje bovenop. Of nee, zeven! Dan mag je wel snel eten, bromde Carlo, terwijl hij het parkeerterrein af reed. Anders is de onderste al gesmolten voor je de bovenste op hebt. Iets meer dan een uur later parkeerde Carlo de auto net buiten San Gimignano. Het centrum van het ommuurde middeleeuwse stadje was alleen te voet bereikbaar, en dat was precies wat Heleen er zo mooi aan vond. De smalle straatjes en oude gebouwen ademden de sfeer van vele eeuwen geleden. Ze kon er uren ronddolen en wegdromen op een van de terrasjes, al kwam ze daar jammer genoeg maar weinig aan toe. Ook vandaag niet, want Sophia en Florian zetten rechtstreeks koers naar hun favoriete ijs salon op het centrale plein. De Gelateria di Piazza mocht zich de wereldkampioen ijs maken noemen en dat was te merken aan de klandizie. Zoals gewoonlijk was het er bomvol. In de kleine zaak stonden de klanten drie rijen dik en ook voor de deur was het een drukte van belang. Carlo en Heleen sloten aan, terwijl de kinderen naar de waterput in het midden van het plein liepen. Vooral So phia vond het fascinerend dat de put uit de veertiende eeuw stamde, zeker nu ze op school net bezig was de middeleeuwen te behandelen. Heleen keek toe hoe de kinderen eerst een blik in de put wierpen en daarna tussen de vele toeristen een plekje op de trappen eromheen zochten. In de volle zon, die op dit tijdstip op zn felst was. Zoals wel vaker verbaasde ze zich erover hoe goed de kinderen tegen de warmte konden. Nog steeds hamerde ze er elke ochtend op dat ze zich goed insmeerden met zonnebrand, maar eigenlijk was het nauwelijks nog nodig. Hun huid leek helemaal gewend aan het leven in de zon. Zelf was ze blij dat ze in de schaduw stonden. Ze was dol op het lekkere weer, maar echt gewend aan de felle zon was ze nog niet. Carlo kon er veel beter tegen. Hij beweerde dat zoiets in je bloed moest zitten, en dat hij het aan de kinderen had doorgegeven. Heleen mocht graag terugkaatsen dat zij er gewoon niet voor was gemaakt om stil te zitten en dat de rest van hun gezin uit luiwammessen bestond. Dat was niet eens helemaal onwaar. Anders dan Carlo en de kinderen had zij het geduld niet om een hele middag bij een zwembad of op het strand te liggen. Een uurtje een boek lezen ging nog wel, maar daarna werd ze onrustig. Dat gold trouwens ook als ze moest wachten, zoals nu. Ongeduldig keek ze de zaak in, waar een hele groep medewerkers heen en weer liep om iedereen van de gewenste ijssmaken te voorzien. Hoe snel ze ook werkten, de rij leek niet veel korter te worden. Uiteindelijk bereikten ze dan toch de toonbank, waar ijs in alle kleuren en smaken te zien was. Florian en Sophia hadden zich weer bij hen gevoegd en lazen zonder problemen alle bordjes in het Italiaans. Jij wist toch al wat je nam? voeg Heleen aan haar dochter. Dat dacht ik, maar er zijn weer allemaal nieuwe smaken. O, kijk, witte chocolade en watermeloen. Die neem ik. Ik wil die, wees Florian. Gorgonzola en hazelnoot? vroeg Heleen met enige verbazing. Weet je het zeker? Lekker toch? Ze grinnikte. Raar kind ben je toch. Ik neem die ook, kondigde Carlo aan. Heleen keek op alle kaartjes. Ze maakte er een sport van nooit twee keer dezelfde ijssoort te bestellen, wat in deze salon niet zo moeilijk was. Het aanbod wisselde voortdurend en de ijsmaker wist de meest onwaarschijnlijke smaken tot sensationeel ijs te combineren. Arabisch ijs, las ze hardop. Bombay, Madagascar. Ik denk dat ik een wereldreis van mijn ijsje ga maken. Even later hadden ze alle vier een bakje in hun hand en liepen ze door de steegjes van het oude stadje. Carlo had een combinatie gemaakt van allerlei specialiteiten. Frambozen en rozemarijn, zei hij. Het zal mij benieuwen. Ik wil zo een hapje proeven van je grapefruit en champagne, zei Heleen. Dat klinkt ook wel bijzonder. Hier. Carlo hield zijn lepeltje voor haar neus en ze nam een hap. Lekker. Had ik trouwens gezegd dat ik vanavond weg ben? Heleen fronste. Waar moet je heen? Ik hoorde gisteren in het dorp dat er een bijeenkomst van de ondernemersvereniging is. Daar zijn we lid van geworden, maar ik geloof dat het niet zon heel erg georganiseerde club is. De vergaderingen vinden plaats met grote onregelmatigheid en worden een dag van tevoren aangekondigd. Hij grinnikte. De Italiaanse methode, zeg maar. Maar het lijkt me goed om te gaan. Wie weet kunnen we meedoen met leuke acties die ze organiseren. Het is sowieso goed om de contacten te hebben, vond Heleen. Ze keek op haar horloge. Zullen we zo maar eens teruggaan? Rond half vier komen er nieuwe gasten aan. Geen tijd voor een drankje op een terras? Ze liepen net voorbij een klein restaurantje en Heleen keek verlangend naar de paar tafeltjes, die zo waren geplaatst dat je optimaal van het uitzicht over het Toscaanse landschap kon genieten. Toch schudde ze haar hoofd. Laten we dat maar niet doen. Ik moet het welkomstpakket nog klaarzetten en bovendien wil ik niet te lang weg zijn bij de casa. Je hebt gelijk. Jongens, kom! Dat laatste was bedoeld voor Sophia en Florian, die een stukje achterop waren geraakt. We gaan naar huis. Tot straks. Wacht maar niet op mij, het kan wel laat worden. Oké. Heleen duwde de vaatwasser dicht en controleerde of die begon te spoelen. Daarna kuste ze Carlo gedag. Veel plezier. Plezier? Het is een serieuze vergadering, hè? Yeah right. Nou, geniet van je glaasje water dan. Heleen kende inmiddels de gewoonte van Italianen om geen gelegenheid voorbij te laten gaan de wijn te laten vloeien. Ze keek toe hoe Carlo twee flessen uit het rek haalde en die meenam. Dag, schat. Hij zwaaide nog even en toen viel de deur achter hem dicht. Heleen keek uit het keukenraam en zag hem in hun oude Fiat stappen. Helemaal in het begin hadden ze het optimistische idee gehad dat ze voor het kleine stukje naar het dorp best de fiets kon gebruiken. Carlo had het één keer geprobeerd, Heleen had het precies twee keer volgehouden. Nadat ze de banden lek had gereden op de vele kuilen en hobbels en druipend van het zweet met verzuurde benen bij hun huis terug was gekeerd, had ze besloten dat de heuvel te steil was om tegenop te fietsen. De enige van hen die het nog weleens deed was Florian, met zijn mountainbike. Toen de auto uit het zicht was verdwenen, draaide Heleen zich om. Ze snoof even. In de keuken hing nog steeds de geur van basilicum, wat ze vanavond in ruime mate in de pastasaus had gebruikt. Ze had van Carlos moeder wel veertig recepten gekregen en ze was ze één voor één aan het proberen. En dat terwijl ze thuis al vond dat ze culinair bezig was als ze een zakje gesneden groenten van Albert Heijn door kant-en-klare saus roerde. Ze keek op de klok. Iets na negenen. Het was bedtijd voor de kinderen. Die wisten dat zelf ook en hielden zich al een tijdje opvallend rustig. Florian! riep ze. Waar ben je? Ze luisterde even. Geen antwoord. Flo! Melden bij mama! In de tuin hoorde ze Amico blaffen en ze liep naar buiten. Florian had zon beetje het volledige speelgoed arsenaal van de hond op het gras uitgestald en gooide het ene na het andere speeltje weg. Amico ging er met niet-aflatend enthousiasme achteraan. Flo! Bedtijd! Ah nee, ik moet nog... In bad, jij, onderbrak Heleen zijn protest, dat ze inmiddels maar al te goed kende. Morgen moet je naar school. Onder luid gemopper begon Florian de speeltjes bij elkaar te pakken. Wat Heleen uit zijn klaagzang begreep was dat het zwaar oneerlijk was en dat zijn vriendjes allemaal pas om elf uur, of zelfs nog later, naar bed mochten. Ze negeerde hem en ging op zoek naar Sophia, die ze op de veranda vond, verdiept in iets op de iPad. Hm-hm, reageerde ze toen Heleen aankondigde dat het tijd was om te gaan slapen. Zo meteen. Nee, nu. Hm-hm. Heleen zuchtte en rolde met haar ogen. Als Sophia een scherm voor haar neus had, was het bijzonder lastig om contact te krijgen. Ze liep op haar dochter af en pakte de tablet uit haar hand. Kom op, douchen en naar bed. Tien minuten later had ze allebei haar protesterende kinderen naar boven en naar de badkamer gedirigeerd, nog eens twintig minuten later lagen ze allebei in bed. Heleen liep naar Florian, die de kleinste kamer van het huis had. Meer dan zijn bed, een bureau en een kleine kast pasten er niet in. Niet dat dat uitmaakte, hij gebruikte de kamer alleen om te slapen. Welterusten lieverd, zei ze toen ze hem instopte. Hij mompelde nog wat, maar was al half in slaap. Heleen deed het licht uit en sloot de deur achter zich. Daarna liep ze naar Sophias kamer. Die was iets groter en volledig behangen met posters. Van paarden tot bands die Heleen niet kende – Sophia wilde alles wat haar in haar leven bezighield in beeld aan haar muur zien. Heleen vond het een verschrikking, maar ze liet het maar zo. Tien minuten lezen en dan het licht uit, oké? Oké, stemde haar dochter in. Welterusten, mam. Heleen sloot ook deze deur achter haar, ruimde snel de badkamer op en liep naar beneden. Het was al bijna kwart voor tien. Eigenlijk vond ze dat de kinderen gewoon om acht uur in bed moesten liggen, net als in Nederland, maar hier in Italië was dat veel lastiger voor elkaar te krijgen. Het betekende dat ze om zeven uur al moesten eten en dat zat gewoon niet meer in haar systeem. En ach, zolang Florian en Sophia niet tijdens de les in slaap vielen, hoefde ze zich vast geen zorgen te maken. Inmiddels was het buiten donker geworden. Heleen liep via de keuken naar de bijkeuken, waar de deur naar de veranda was. Aan de andere kant van het huis bevonden zich openslaande deuren, die toegang boden tot het terras en de tuin. Daar kon je ook s avonds heerlijk zitten, maar zolang Carlo de lamp die hij al tijden beloofde nog niet had opgehangen, was ze om te lezen op de veranda aangewezen. Ze pakte de spannende thriller waar ze al tijden in bezig was, schonk zichzelf een glas chianti in en installeerde zich in een van de gemakkelijke stoelen, onder de lamp die net genoeg licht gaf om te lezen. Even later was ze helemaal in het verhaal verdiept. Heleen schrok op van een geluid niet ver van de veranda. Amico, die naast haar op zijn kleed lag te slapen, tilde zijn kop op en begon zwak te kwispelen. Heleen keek naar hem terwijl ze haar hart voelde bonken. Had hij het geluid ook gehoord, of reageerde hij alleen maar op haar beweging? Ze legde haar boek weg en bleef stil zitten. Ze spitste haar oren, maar hoorde niks anders dan de gebruikelijke geluiden van de avond: het ritmische getjirp van krekels, af en toe vermengd met het geroep van een vogel. Ze ontspande, Amico legde zijn kop weer op zijn poten en even later klonk zijn vertrouwde gesnurk. Heleen staarde wat voor zich uit. Met zowel haar ouders als Carlo niet om zich heen, vond ze het ineens maar stil. Ze nam een slok van de rode wijn die ze voor zichzelf had ingeschonken. Ze was onrustig en had geen zin meer om te lezen. Ze wilde dat Carlo thuiskwam, maar dat zou waarschijnlijk nog wel een paar uur duren. Misschien kwam het doordat ze niet meer gewend was om alleen thuis te zijn. In Nederland was hij zeker drie avonden in de week weg. Als hij geen werkgerelateerde afspraken had, had hij wel afgesproken met vrienden of had hij verplichtingen op de tennis vereniging. Zelf tenniste hij niet zoveel meer, maar sinds hij tot het bestuur was toegetreden, was de hoeveelheid tijd die hij aan de vereniging had besteed alleen maar groter geworden. Eigenlijk had Heleen pas gemerkt hoeveel tijd er naar de vereniging ging, toen ze naar Italië waren verhuisd. Ineens was Carlo elke avond thuis geweest, en dat beviel hen allebei eigenlijk wel. Ze nam nog een slok wijn en pakte haar boek weer op. Rond haar hoofd zoemde een mug, die ze met een geïrriteerd gebaar wegwuifde. Plotseling bleef haar hand in de lucht hangen. Ze voelde hoe haar nekhaar overeind ging staan. Er gleed een rilling over haar rug, haar boek gleed uit haar hand en landde op de grond, net naast Amicos kop. De hond schrok op en keek haar verbaasd aan. Deze keer wist Heleen zeker dat ze iets had gehoord. Geritsel in de struiken op een paar meter van de veranda. Geen vogel, iets groters. Er was iemand, ze wist het zeker. Een inbreker? De afgelopen weken was er in een paar huizen in de buurt ook ingebroken, twee in het dorp en drie daarbuiten. De politie onderzocht de zaken, maar hadden weinig aanknopingspunten, had Heleen in het plaatselijke krantje gelezen. Het enige wat ze konden doen, was adviseren het huis goed af te sluiten als je wegging en als je thuis was duidelijk te maken dat er iemand aanwezig was. Dat zou insluipers afschrikken, had het hoofd van de plaatselijke politie onlangs in de krant gezegd. Heleen slikte. Het liefst verschanste ze zich juist in huis. Nou Amico, zei ze overdreven. Ze probeerde haar trillende stem onder controle te krijgen. Ga jij eens kijken wat er allemaal gebeurt. Het klonk volslagen nep, dat hoorde ze zelf ook wel. Iedereen kon aan haar stem horen dat ze doodsbenauwd was. Gespannen hield ze haar adem in. Amico liet een zacht gegrom horen. Heleen stond op en liep naar de rand van de veranda. Besluiteloos bleef ze staan. Ze staarde in het donker, maar daar was niks te onderscheiden. In gedachten vervloekte ze Carlo, die al maanden geleden de buitenverlichting zou aanleggen. Ze kneep haar ogen samen, maar het kleine beetje licht dat de maan over de tuin verspreidde, was niet genoeg om iets te zien. Amico kwam naast haar staan en keek naar haar op. Hij kwispelde vrolijk. Ze keek op de hond neer. Het volgende moment veranderde er iets in zijn houding. Zijn staart stond stil en hij spitste zijn oren. Aarzelend daalde Heleen de twee treetjes naar de tuin af. Ze huiverde, maar dat kwam niet door de koele avondlucht. Haar oren suisden en ze voelde het bloed in haar aderen pompen. Adrenaline schoot door haar hele lijf en ze was misselijk van angst. Amico liep strak naast haar, alsof hij besloten had haar niet alleen te laten gaan. Ze bleef even staan en bedacht dat ze terug moest gaan en een zaklamp moest halen. Plotseling bleef Amico staan. Vanuit zijn keel klonk opnieuw gegrom, deze keer harder. Het geknap van het een tak klonk als een kanonschot door de nacht. Heleen kon een kreet niet onderdrukken. Amico begon onstuimig te blaffen en rende de donkere tuin in. Heleen hoorde nog meer takken knappen toen hij tussen de struiken sprong. Haar hart bonkte en ze voelde het klamme zweet op haar rug prikken. Ze stond als aan de grond genageld. Het geblaf van de hond klonk harder, bozer. Er was nog een geluid, wat ze niet goed kon thuisbrengen. Misschien was het er ook wel niet, verbeeldde ze het zich alleen maar. Ze gilde toen het ineens nog donkerder werd. Met een ruk keerde ze zich om. Iemand had het licht op de veranda uitgedaan! Ze rende terug naar het huis, struikelde bijna over de treden, maar wist zich staande te houden. Gek van angst rende ze naar de deur. Ze stootte zich lelijk aan de lage tafel, maar verbeet de pijn. Met haar hand omklemde ze de deurklink. Ze rukte eraan, de deur vloog open. Met een klap gooide ze die achter zich dicht en draaide hem op slot. Daarna liep ze struikelend door naar de keuken. Het was er donker. Ze probeerde de lichtknop. Niks. Op de tast vond ze haar mobiele telefoon. Even bleef ze besluiteloos staan. Moest ze Carlo bellen? De politie? Zouden die komen? Een gilletje ontsnapte toen het licht flikkerend weer aan ging. De magnetron piepte, de koelkast begon te zoemen. Heleen liet haar adem ontsnappen. Stroomstoring. Net nu. Ze ving een blik op van zichzelf in de spiegel boven de eettafel. Ze zag krijtwit. Boven aan de trap klonk gekraak, gevolgd door het slaapdronken stemmetje van Florian. Mam? Ja, schat, ik ben hier. Wat is er? Ze vroeg zich af of hij wakker was geworden van het geblaf van Amico of van haar eigen gegil. Niks lieverd, ga maar snel weer naar bed. Welterusten. Ze hoorde zijn voetstappen zich weer verwijderen en twijfelde of haar zoontje wel echt wakker was. Het leek er eerder op dat hij half aan het slaapwandelen was gegaan. Morgen zou hij het misschien niet eens meer weten. Ze hoorde gekrab bij de achterdeur, gevolgd door gejank. Snel liep ze naar de bijkeuken en liet de hond binnen. Die had een groene veeg op zijn rug en keek haar vol verwachting aan, alsof hij wilde weten welk leuk spelletje ze nu voor hem in gedachten had. Langzaam ontspande ze een beetje. Ze legde haar telefoon terug. Wie of wat het ook was geweest, het was voor Amico op de vlucht gegaan. De politie bellen had geen zin, en ze zou er alleen onrust bij de kinderen mee veroorzaken. Bovendien twijfelde ze of ze wel zouden komen. Ze kende de verhalen over de werklust van de plaatselijke polizia, en die beloofden niet veel goeds. Snel pakte ze haar boek en haar wijnglas en draaide de deur dubbel op slot. Ze liet alle lampen branden toen ze naar boven liep. Hopelijk zou ze de slaap snel vatten. Hoofdstuk 4 Heleen gaapte zo hard dat haar kaken er pijn van deden. Ze nam de laatste slok van haar cappuccino en zette haar beker meteen weer onder het koffieapparaat. Deze keer koos ze voor espresso. Ze had een cafeïneshot nodig om zich weer een beetje mens te gaan voelen. Het was niet dat ze niet tegen een nacht slecht slapen kon, maar een nacht überhaupt niet slapen was een ander verhaal. Na de opwinding van gisteravond had ze net zo goed niet naar bed kunnen gaan. De adrenaline die nog steeds in grote hoeveelheden door haar bloedbaan had gejaagd, had haar urenlang wakker gehouden. Met wijd opengesperde ogen had ze in bed gelegen. Bij elk geluidje was haar hartslag meteen omhoog geschoten, al wist ze inmiddels dat een oud huis als dat van hen voortdurend geluid maakte. Zeker toen na een uurtje of twee een kleine regenbui over was getrokken en de wind was aangewakkerd. Het huis had stevige stenen muren, maar de houten vloeren en de luiken voor de ramen zorgden voor voortdurend gekraak en getik. Geluiden die ze normaal gesproken nauwelijks nog hoorde, maar die haar nu stapelgek hadden gemaakt. Keer op keer speelde er in haar gedachten af wat er was gebeurd. Werd ze paranoïde? Ze was helemaal niet zo bang aangelegd, maar het leek wel alsof ze op een of andere manier zeker had geweten dat er iemand rond het huis had gedwaald. Aan de andere kant, als ze het nuchter bekeek, was de kans veel groter dat ze niks anders had gehoord dan de wind, of hooguit een beest. En dat Amico was aangeslagen, had waarschijnlijk nog het meest met haar eigen reactie te maken. Hoewel, hij had de geluiden zelf ook gehoord, nog eerder dan zij. Ze waren er dus wel degelijk geweest. Zo hadden haar gedachten in cirkels rondgedraaid. Uiteindelijk was ze tegen half drie heel even in een onrustige slaap gesukkeld, maar na een kwartier was ze alweer wakker geschrokken. Deze keer was er wel degelijk een geluid, namelijk dat van de auto. Carlo was thuisgekomen, iets meer beschonken dan achter het stuur eigenlijk verantwoord was. Heleen had echter wel wat anders aan haar hoofd gehad dan daar boos om worden, ze was allang blij dat hij terug was. Ben je nog wakker? had hij verbaasd gevraagd toen hij zacht de kamer binnensloop. Ik kan niet slapen. Heleen had hem willen vertellen wat er die avond was gebeurd, maar vrijwel meteen nadat Carlo naast haar in bed was gestapt, had ze zijn regelmatige ademhaling gehoord. Opnieuw klaarwakker had ze naast hem gelegen, tot de eerste vogels het begin van de dag aankondigden en ze maar was opgestaan. Nu was het iets na zevenen en ze was doodop. Op de automatische piloot bakte ze broodjes af, vulde de mandjes voor het ontbijt en maakte schalen met beleg. Sylvia had gevraagd of het ontbijt rond kwart over zeven kon worden bezorgd. Ze wilden vandaag naar Florence gaan en hadden op aanraden van Heleen besloten vroeg te vertrekken in de hoop een parkeerplek in de stad te bemachtigen. Heleen zette hun ontbijt op een dienblad en liep naar de receptie om te kijken of Sylvia koffie of thee had besteld. Tegen de tijd dat ze weer in de keuken stond, was ze het echter al vergeten. Ze zuchtte. Dit zou een lange dag worden. Ze liep terug, dwong zichzelf te onthouden dat ze een kan koffie moest maken, en dacht eraan hoe ze vanochtend door de tuin was gelopen. Op de plek waar ze gisteren iemand meende te horen, lagen alleen wat losse takjes en die kon ze waarschijnlijk aan Amico toeschrijven. Bij daglicht zag de tuin er weer even rustig en lieflijk uit als altijd en de overtuiging dat er echt iemand was geweest, begon al af te nemen. Was het niet altijd zo dat in het donker alles enger leek? Heleen zette de koffie op het dienblad en liep naar het appartement van Sylvia en haar gezin. Ze hoorde de vrolijke stem van hun zoontje al toen ze voor de deur stond en even dacht ze terug aan de tijd dat haar eigen kinderen nog peuters waren. Hoewel ze van die periode had genoten, was ze eigenlijk wel blij dat ze nu wat groter waren. Sophia en Florian wisten inmiddels ook wat uitslapen was en deden het maar al te graag. Dat betekende dat Heleen in de weekenden niet meer om half zeven door een klaarwakker kind uit bed werd getrommeld, en dat beviel eigenlijk wel. De keerzijde was dat ze op doordeweekse dagen vaak tig keer moest roepen voordat de kinderen in beweging kwamen, maar gelukkig was dat tegenwoordig Carlos probleem. Ha fijn, zei Sylvia, toen ze de deur open deed. Het ziet er weer heerlijk uit. Bedankt. Veel plezier vandaag in Florence, wenste Heleen haar nog toe, voor ze terugliep naar de keuken om het volgende ontbijt te maken. Ook Isabella wilde graag broodjes op haar kamer geserveerd hebben, de andere gasten hadden aangegeven dat ze in het dorp gingen ontbijten. Heleen bakte drie broodjes en twee croissants af. Ze vroeg zich af waar Isabella dat allemaal liet, ze was hartstikke slank. Maar blijkbaar had ze een gigantische snelle stofwisseling, want toen Heleen gisteren een broodje en een croissant minder had gebracht, had Isabella meteen om meer gevraagd. Heleen vulde de schaal met beleg rijkelijk, zette een kan met versgeperst sap op het dienblad en maakte thee. Ze keek op de klok. Kwart voor acht, haar timing was perfect. Nadat ze het ontbijt had weggebracht en even later Sylvia en haar gezin had uitgezwaaid, liep ze naar het appartement van de familie om dat schoon te maken. Het deed haar goed om aan de slag te zijn, dat verdreef de vermoeidheid. Bovendien had de ruime hoeveelheid cafeïne haar goed gedaan. Fluitend haalde ze het bed af, ruimde de kamer op en maakte een emmer sop. Even later rook het appartement naar allesreiniger en de frisse geur van pasgewassen lakens. Heleen keek tevreden rond. Dag, schat. Heleen keek om toen ze een ietwat schorre stem hoorde. Ze schoot in de lach. Ook goedemorgen. Ik hoef niet te vragen hoe jij hebt geslapen. Kort. Dat zie ik. Carlo stond in de deuropening. Ongeschoren en met half geloken ogen. Hij was onder de douche geweest, maar had niet de moeite genomen zijn haar te modelleren. Het stond alle kanten op. Maar de kinderen waren op tijd op school. Ik beschouw dat vandaag als een prestatie. Kom, stel je niet zo aan, zei Heleen opgeruimd. Ik denk dat je langer hebt geslapen dan ik. Een goede espresso en je handjes laten wapperen, dat helpt. Carlo trok zijn wenkbrauwen op. Heb je niet goed geslapen? Heleen schudde haar hoofd. Totaal niet. Dat zei ik toch vannacht tegen je? Haar man keek haar blanco aan. Ik geloof niet dat ik me dat precies herinner. Had je zoveel gedronken? Genoeg om er nu spijt van te hebben. Maar het was het wel waard, het was echt een topvergadering. We hebben allerlei goede ideeën bedacht voor het komende hoogseizoen. Nou ja, het eerste uur. Daarna was het vooral erg gezellig. Hij keek zijn vrouw aan. Maar hoe komt het dat je zo slecht hebt geslapen? Tja... Heleen trok het beddengoed recht en pakte de emmer. Daarna liep ze de kamer uit. Carlo volgde haar naar de keuken, waar ze de emmer leeggooide en voor hen allebei een espresso maakte. Volgens mij liep er gisteravond iemand rond het huis, zei ze, toen ze met hun koffie in de ontvangstruimte waren gaan zitten. Carlo keek haar niet-begrijpend aan. Hoe bedoel je? Zoals ik het zeg. Ik zat gisteravond op de veranda en hoorde iets in de tuin. Amico sloeg meteen aan, hij hoorde het ook. Ik denk dat er iemand was. Weet je het zeker? We horen s avonds zo vaak dingen. Er komen zo veel dieren in de tuin. Maar dit was anders, zei Heleen stellig. Nu ze Carlo haar eigen tegenwerpingen hardop hoorde uitspreken, raakte ze er juist weer meer van overtuigd dat ze geen vogel of vos had gehoord. Ik hoorde zelfs een tak knappen. Dat gebeurt niet als er een klein beest overheen loopt. Dan was het misschien een wat groter beest, opperde Carlo. Er zitten hier ook herten, dat weet je toch? Heleen zweeg even en haalde haar schouders op. Ik denk gewoon niet dat het een beest was, zei ze. Ik weet niet waarom, ik had gewoon het gevoel dat er iemand was. Carlo keek haar onderzoekend aan. Gaat het wel goed met je, schat? Wie zou er dan moeten zijn? Er zijn de laatste tijd best veel inbraken geweest, dat heb jij toch ook in de krant gelezen? Carlo schokschouderde. Het zou kunnen, maar ik denk dat de kans groter is dat het een beest was. Hoe dan ook is het goed dat we Amico hebben. Ook al is het een sul eersteklas, zon hond schrikt toch af. Ik wilde nog bijna de politie bellen. Carlo leegde zijn kopje in één enkele slok en leek haar verhaal nu toch wat serieuzer te beluisteren. We kunnen alsnog naar de politie, als je echt denkt dat er iemand was. Dan moeten we er misschien melding van maken. Nee, laat maar. Heleen pakte de kopjes en stond op. Er is niet ingebroken, dus waarschijnlijk willen ze die melding niet eens noteren. De politie hier heeft niet echt de naam dat ze veel actie ondernemen. Dat is waar, knikte Carlo. Als zoiets nog eens gebeurt, moet je mij bellen. Ik kan er met tien minuten zijn. Heleen nam beide kopjes in één hand en woelde even door zijn haar toen ze langsliep. Dat weet ik, schat. Uiteindelijk ben ik maar gewoon naar bed gegaan, maar in het donker lijkt alles eng en toen kon ik niet slapen. Vanavond lig ik weer gewoon naast je, beloofde Carlo. Dan zal ik je beschermen. Als een echte ridder. Heleen grijnsde terwijl ze naar de keuken liep. Ze zette haar kopje opnieuw onder het apparaat. Nog één zon espresso en de hele nacht was vergeten. Carlo had gelijk, het was waarschijnlijk gewoon een beest geweest. Misschien moest ze als stedeling gewoon nog een heel klein beetje wennen op het platteland. Mam! Met een bezorgd gezicht kwam Florian de kamer binnen. Heleen zat aan tafel en bekeek op haar telefoon de website van een agriturismo op een halfuurtje rijden. Het was tegelijk met dat van hen geopend en werd gerund door Duitsers. Heleen had de eigenaars een paar keer gesproken en het waren aardige mensen. Zo nu en dan checkte Heleen op hun site of er nog kamers te reserveren waren, gewoon om te zien hoe het hun verging. Ze zag dat de accomodatie voor een groot deel van het hoogseizoen ook al volgeboekt zat. Blijkbaar was er veel behoefte aan dit soort toerisme. Heleen keek op van haar telefoon toen Florian voor de tweede keer riep. Wat is er, schat? Amico is weg! Heleen keek hem niet-begrijpend aan. Hoe bedoel je? Ik kan hem nergens vinden. Ik heb hem de hele tijd al niet gezien. Je bent net een kwartier thuis. Nou, die hele tijd heb ik hem niet gezien. Hij is vast ergens in de tuin, of misschien bij de casa. Of hij is achter een vogel of een vos aan gegaan. Hij komt altijd als ik hem roep, riep Florian, half huilend. Er is iets gebeurd! Heleen kwam overeind. Ze voelde haar benen protesteren. De hele dag was ze aan de slag geweest, maar nu ze was gaan zitten, merkte ze hoe moe ze was. Vanavond zou ze er maar vroeg induiken. Florian trippelde bezorgd achter haar aan toen ze naar buiten liep. Wanneer heb jij hem dan voor het laatst gezien? Daarstraks, toen ik vanaf de casa naar huis liep, antwoordde Heleen. Ze zei het eigenlijk automatisch, Amico liep altijd met haar mee. Aan het einde van de middag kreeg hij eten en daarom was hij meestal vanaf een uur of drie bovenmatig geïnteresseerd in elke stap die ze zette. In de bijkeuken pakte ze de trommel met hondenkoekjes. Ze rammelde ermee toen ze naar buiten liep. Amico! riep Florian. IJverig speurde hij de tuin rond. Amico, kom dan! Heleen rammelde opnieuw. Ze verwachtte elk moment de zwarte snuit ergens te zien opduiken, maar het bleef stil. Wat is er? Sophia was in de tuin verschenen en keek verbaasd naar de verrichtingen van haar moeder en haar broertje. Is Amico weg? Ja, hij kwam niet toen ik hem riep! Florian keek zijn zus ernstig aan. Sophia draaide zich om naar haar moeder. Hij loopt toch altijd mee als je vanaf de casa naar huis gaat, mam? Heleen knikte. Ze begon aan zichzelf te twijfelen. Ze had Amico toch wel gezien vanmiddag? Het was net als je herinneren dat je je had aangekleed. Je kon ervan uitgaan dat je het had gedaan, maar als je actief de herinnering probeerde terug te halen, lukte dat niet. Ja, zei ze, maar het klonk aarzelend. Ik heb hem gezien. De kinderen merkten de twijfel in haar stem feilloos op. Weet je het zeker, mam? vroeg Florian. Of was hij toen ook al weg? Dan kan hij nu wel heel ver zijn. Misschien is hij verdwaald. We moeten de politie bellen en dan kunnen zij hem zoeken! Heleen streek over zijn donkerbruine haar. Rustig, lieverd. Ik weet zeker dat Amico niet zomaar verdwenen is. Hij is misschien een beetje te ver van huis gegaan omdat hij achter een hert of een ander beest aan is gegaan. En dan kost het hem ook wat tijd om terug te lopen. Maar hij was er daarstraks toch nog wel? drong Sophia aan. Heleen slaakte een zucht en deed een ultieme poging de herinnering terug te halen. Ze had die middag wat dingen achter de computer afgewerkt tot het tijd was om de kinderen van school te halen. Daarna had ze de computer afgesloten, was naar buiten gegaan en had even met Isabella gepraat. Die was net terug van een bezoekje aan San Gimignano en had daar genoten van het ijs van Gelateria di Piazza. Daar hadden ze even over gesproken, net als over het stadje zelf, en daarna was Heleen doorgelopen naar huis. In gedachten was ze bezig geweest met een reserveringsaanvraag die ze had gekregen en die ze helaas niet kon inwilligen, omdat de mensen alleen wilden komen als ze halverwege augustus vijf dagen achter elkaar drie appartementen konden krijgen, en die mogelijkheid was er pas weer eind september. Heleen vond het vervelend dat ze nee had moeten zeggen. Ze was erg door haar gedachten in beslag genomen en het was haar in elk geval niet opgevallen dat Amico met haar mee was gelopen. Dat laatste was wel opvallend, want Amico zorgde er altijd wel voor dat hij opviel. Rustig achter haar aan sjouwen was niks voor hem, hij kwam altijd aandragen met stokken, balletje of wat hij ook maar vond om mee te spelen. En deed hij dat niet, dan maakte hij er een sport van om naar haar voeten te happen. Hoe langer ze erover nadacht, hoe meer ze begon te denken dat de hond er inderdaad niet was geweest. Zie je wel! Florians stem klonk paniekerig. Dan is hij al veel langer weg. Hij kan wel... wel honderd kilometer ver gelopen zijn! Helemaal naar het vliegveld! Dat kan helemaal niet, antwoordde zijn zus. Dat is veel te ver. Jongens, kalm, probeerde Heleen haar kinderen te kalmeren, al begon ze nu zelf ook onrustig te worden. Ze wist zeker dat ze Amico aan het begin van de middag nog had gezien, toen hij lag te soezen op het terras. Maar daarna kon ze eigenlijk geen moment terughalen dat ze de hond nog in het oog had gehad. Laten we even naar de casa lopen, zei ze. Misschien is hij daar nog gewoon en heeft hij niet gemerkt dat ik weg ben gegaan. Florian greep elk idee aan als een laatste strohalm en haastte zich meteen naar het pad richting de agriturismo. Hij kan ook hier in de bosjes zitten, zei hij, waarna hij de struiken in dook. Ja, hoor. Dat was Sophia, die sceptisch naar de verrichtingen van haar broertje keek. Als hij daar zit, kan hij ons horen. Dan was hij allang gekomen toen mama met de koekjes rammelde. Misschien zit hij vast in een val. Papa zegt dat er klemmen in het bos staan om beesten te vangen. Niet in onze tuin. Toch, mam? Heleen schudde haar hoofd. Kom, Flo! riep ze. Wij lopen vast door, hoor. Hij gaf geen antwoord. Heleen zag zijn rode T-shirt bewegen tussen de dichte takken. Ze moest Sophia gelijk geven. Als Amico daar zat, was hij allang tevoorschijn gekomen. Maar ze liet hem maar begaan. Heleen was ervan overtuigd dat Amico elk moment weer kon opduiken, maar Florian leek van mening dat alleen een intensieve zoektocht zijn vriend kon terugbrengen. Ze liep verder in de richting van de casa. Het pad werd aan twee kanten begrensd door bomen, al waren er hier en daar open plekken die een mooi uitzicht op het heuvellandschap boden. Op andere dagen bleef Heleen weleens staan om ervan te genieten, nu tuurde ze vooral het landschap af op zoek naar de zwarte viervoeter. Mama! Heleen keek met een ruk om. Iets in Florians stem had haar gealarmeerd. Wat is er? Kijk eens! Haar zoontje kwam aanrennen met iets zwarts in zijn hand. Heleen liep op hem af. Wat is dat? Dat heb ik in de bosjes gevonden. Florian struikelde bijna over zijn eigen voeten in zijn poging zo snel mogelijk bij haar te zijn. Wat is het? Heleen pakte het stuk stof van hem aan. Even dacht ze aan gisteravond, aan de geluiden in de tuin. Daarna riep ze zichzelf in gedachten tot de orde. Deze reep zwarte stof kon van alles zijn. Nou? drong Florian aan. Denk je dat het iets met Amico te maken heeft? Heleen keek hem aan en vroeg zich af of hij niet iets te veel tv keek. Dat denk ik niet, lieverd, zei ze. Ik zou niet weten op welke manier. Ik bewaar het, zei Florian ernstig. Misschien kan de politie het gebruiken. Heleen gaf maar geen antwoord. Kom mee, zei ze, terwijl ze haar weg naar de casa vervolgde. Sophia was al vooruit gegaan en ze liep met ferme stappen achter haar dochter aan. Florian volgde haar op de voet, terwijl hij de naam van zijn vriend maar bleef roepen. Carlo was bezig geweest met het repareren van een kapotte lamp bij het hek en kwam op hen afgelopen. Wat is er aan de hand? vroeg hij met enige verbazing. Meestal bleef Heleen na school met de kinderen bij het huis. Aan de ene kant omdat ze wilde dat hun gasten van hun rust konden genieten, anderzijds omdat ze niet wilde dat hun kinderen het gevoel hadden dat het alleen nog maar om het bedrijf draaide. Ze hadden ook recht op de onverdeelde aandacht van hun vader of moeder. Is Amico hier? Heleen keek om zich heen. Ze hoorde Florian alweer roepen. Carlo trok zijn wenkbrauwen op. Er parelde zweetdruppeltjes op zijn voorhoofd, die hij wegveegde met de rug van zijn hand. Die gaat toch altijd met jou mee als je s middags naar huis gaat? Vandaag niet. Althans, ik denk van niet. En hij was er ook niet toen de kinderen uit school kwamen. Ik dacht dat hij misschien nog hier was. Carlo schudde zijn hoofd. Volgens mij niet. Ik heb hem in elk geval niet gezien. Een van de gasten? vroeg Heleen. Als iemand hem wat te eten heeft gegeven, is hij vast blijven hangen. Die hond doet alles voor eten. Iedereen is weg. Die familie is naar Florence, het echtpaar is gaan lunchen en is nog niet terug. En die vrouw was er daarstraks even, maar ik zag haar wegrijden. Hij dacht even na. Misschien is hij iets te ver weg gelopen en is hij daarom nog niet terug? Heleen knikte langzaam. Dat dacht ik ook al. In dat geval komt hij vast wel weer opdagen. Iedereen in de omgeving weet toch dat hij van ons is? Carlo knikte. Als iemand hem vindt, zullen ze vast wel bellen. Ik denk dat ik... Heleen hield verschrikt haar mond toen ze een ijselijke gil hoorde. Het geluid kwam van achter de casa. Wat is dat? Florian! riep Carlo gealarmeerd. Heleen en hij kwamen tegelijkertijd in beweging. Samen renden ze om de casa heen naar de achtertuin. Mama! Dat was Sophia. Haar stem klonk paniekerig. Ze kwam op haar moeder afgerend en wierp zichzelf zon beetje om diens middel. Daarna drukte zich haar gezicht tegen Heleens buik en begonnen haar schouders te schokken. Wat is er? Heleen sloeg haar armen om haar dochter heen en probeerde tegelijkertijd verder te lopen. Wat is er aan de hand? Hij is... Amico is... Veel meer kon Sophia niet uitbrengen. Carlo had Florian bereikt, die iets verderop bij het zwembad stond en nog steeds gilde. Heleen keek naar haar zoontje. Carlo wilde zijn armen om hem heen slaan, maar Florian duwde hem van zich af, om zich het volgende moment juist aan hem vast te klampen. Wat is... begon ze, maar toen zag ze het. Het grote, zwarte object in het zwembad. Levenloos. Haar adem stokte. Er ontsnapte een vloek aan haar lippen. Meteen daarna maakte ze zich los van Sophia. Gaan jullie maar even naar binnen. Haar dochter had al genoeg gezien, Heleen wilde haar beschermen tegen meer. Sophia omklemde haar moeder steviger en schudde haar hoofd. Ik wil bij jou blijven. Papa en ik halen Amico uit het water en dan komen we bij jullie. Maar nu is het beter dat jullie naar binnen gaan. Sophia gehoorzaamde, al was het schutterend. Ze zag Carlo hun zoontje optillen en wegdragen van het verschrikkelijke tafereel. Heleen kwam langzaam dichterbij. De hond dreef op zijn zij in het aquagroene water. Toen ze naderde, zag ze dat zijn ogen open waren. Zijn staart lag plat op het wateroppervlak, als een levenloos roer. Onbewust kwamen er beelden in haar hoofd op van Amico in het zwembad. Een paar keer had hij het geprobeerd, elke keer beschaamd en onderdanig kwispelend als ze hem er boos uit joeg. De ondeugende blik in de ogen die haar nu doods aanstaarden. Ze wendde haar blik af. Er welde een snik op uit haar keel en ze sloeg haar hand voor haar mond. Ze stond nu op de rand van het zwembad. Een klein briesje stuwde het hondenlijk voort over het wateroppervlak. Het kwam haar kant op. Instinctief deed ze een stap achteruit. Ze zag iets glinsteren in het zonlicht en kneep haar ogen samen. Op de plek waar de halsband had gezeten, zat nu iets anders. Iets donkers, dat de brandende zonnestralen weerkaatste. Ze boog zich wat naar voren en onderdrukte een kreet. Het leek een klem. Mijn god. Heleen keek met een ruk om. Carlo was achter haar verschenen. Zijn ze binnen? Ja, ze zitten achter de receptie. Ik heb gezegd dat ze daar moeten blijven tot wij ze komen halen. Carlo legde zijn hand op haar rug en bleef even staan. Hij schudde licht zijn hoofd en herhaalde: Mijn god. Heleen keek naar hem op. Ze zag een traan glinsteren in zijn ooghoek en voelde haar eigen ogen nat worden. Hoe kan hij nou... begon ze, maar de brok in haar keel blokkeerde de rest van die zin. Ik weet het niet... Carlo schudde weer zijn hoofd en staarde naar hun dode hond, die nu weer bij hen vandaan dreef. Hij kan toch zwemmen? En hij weet dat hij niet... Heleen slikte een paar keer en schraapte haar keel. Er zit iets om zijn nek. Het lijkt op zon klem die ze in het bos gebruiken om vossen te vangen. Carlo veegde met zijn hand langs zijn neus. Hij liep dichter naar de zwembadrand en keek naar wat zijn vrouw bedoelde. O mijn god, zei hij voor de derde keer. Misschien is hij te ver het bos in gelopen en... Hij schudde zijn hoofd toen hij zich zelf ook realiseerde dat het nergens op sloeg. Heleen staarde voor zich uit. Ze probeerde in haar hoofd puzzelstukjes aan elkaar te leggen, maar niks paste. Uiteindelijk haalde ze diep adem. We moeten hem eruit halen voor de gasten terugkomen. Carlo knikte. Ik pak wel een kruiwagen. Hij liep weg, leek opgelucht dat hij het tafereel even kon ontvluchten. Heleen wendde opnieuw haar blik af, al wist ze dat deze beelden haar voorlopig niet zouden loslaten. Carlo keerde terug met de kruiwagen. Heleen schopte haar slippers uit en liep via de grote stenen trap het water in. Ondertussen duwde Carlo met een schepnet de hond haar kant op. Ze aarzelde even toen het beest binnen haar bereik was en legde toen haar beide handen op zijn kop. De haren voelden glad door het water, de huid koud. Carlo had eveneens zijn schoenen uitgedaan en stond nu naast haar in het water. Samen tilden ze de hond uit het water en legden hem op de kant. Daarna liepen ze uit het water en tilden hem opnieuw op, deze keer om hem in de kruiwagen te leggen. Met een plofje kwam hij neer. Heleen slikte een paar keer, maar het misselijke gevoel dat in een golf kwam opzetten, liet zich niet terugdringen. Ze sloot haar ogen en ademde door haar neus, maar ook dat trucje hielp niet. Gaat het? vroeg Carlo. Ze schudde haar hoofd. Toch deed ze een stap naar voren en voelde voorzichtig met haar vingers aan de klem om de nek van de hond. Het was er eentje die bij het dichtgaan zijn nek had gebroken. Dit heeft hem gedood, zei ze ten overvloede tegen Carlo. Hij knikte, maar kon niks uitbrengen. Ach jongen, toch. Met één vinger streelde Heleen de hondenkop. De misselijkheid maakte plaats voor een brok in haar keel, die zich niet liet wegslikken. Ze snikte en tranen liepen over haar wangen naar beneden. Carlo sloeg zijn arm om haar heen. Ook zijn gezicht was nat. Samen staarden ze naar de dode hond in de kruiwagen. De glans was uit zijn fluwelen ogen verdwenen, zijn staart lag roerloos. Heleen hield beide handen voor haar gezicht en voelde een fysieke pijn in haar borst als ze eraan dacht dat die nooit meer zou kwispelen. Carlo liet haar los toen ze aan de andere kant van het huis grind hoorden knerpen. Onze gasten komen eraan, zei hij met een verstikte stem. ik moet hem wegbrengen. Naar huis? Dan kunnen we hem in de tuin begraven. Carlo pakte de handvaten van de kruiwagen. Ga jij naar de kinderen? Heleen knikte. Ze wierp nog één blik op hun dode huisdier en draaide zich daarna om. Terwijl ze naar de receptie liep, veegde ze haar ogen droog. Ze hoopte dat hun gasten niet aan haar konden zien dat ze had gehuild. Even aarzelde ze toen ze zag wie er waren teruggekeerd naar de casa. Het zou onbeleefd zijn om de familie Christians geen gedag te zeggen en te vragen hoe het in Florence was, maar eigenlijk wilde ze meteen naar de kinderen. De keuze werd voor haar gemaakt toen Sylvia haar zag staan. Ze zwaaide even en riep van een afstandje: Florence was geweldig! Maar ik geloof dat het zoveelste ijsje vandaag een beetje te veel was voor Tobias maag. Ze trok een vies gezicht. Dat ligt nu dus op de achterbank. O jeetje, kan ik iets voor je doen? Nee hoor, wuifde Sylvia dat aanbod weg, We gaan nooit de deur uit zonder oude handdoeken in de auto, dus ik heb het onder controle. We gaan meneer eerst maar eens in bad doen, denk ik. Succes, zei Heleen, waarna ze zich naar de receptie haastte. De kinderen hadden braaf gedaan wat Carlo hen had opgedragen, en sprongen op toen ze hun moeder zagen binnenkomen. Hun roodbehuilde ogen spraken boekdelen en Heleen hoefde niet meer te vertellen wat ze al wisten. Is hij dood? vroeg Florian desondanks. Ergens glinsterde hoop op zijn gezicht. Heleen haalde diep adem, slikte en knikte toen langzaam. Ze stak haar armen naar haar zoontje uit en hij wierp zich erin met een geluid dat het midden hield tussen een schreeuw en een snik. Daarna begon hij onbedaarlijk te huilen. Heleen ging zitten en trok hem op schoot. Ze opende haar arm opnieuw om ook Sophia erbij te laten. Het verdriet van haar kinderen wakkerde ook dat van haarzelf weer aan en ze was blij dat de familie Christians ervoor koos om buitenom te lopen. Heleen aaide over de ruggen van haar kinderen en prevelde geruststellende woordjes. Na een tijdje werd het snikken wat minder en uiteindelijk hief Florian zijn betraande gezicht naar haar op. Waar is hij nu? Papa heeft hem mee naar huis genomen. We gaan hem op een mooie plek begraven. Haar zoontje staarde haar aan en even dacht Heleen dat hij opnieuw zou gaan huilen, maar uiteindelijk trok hij een rimpel in zijn voorhoofd. Maar hij kan toch hartstikke goed zwemmen, mam? Hij kan toch niet zomaar verdrinken? Ik weet ook niet precies wat er is gebeurd, lieverd, zei Heleen, die de klem voorlopig maar onvermeld liet. Ze hoopte dat Carlo die eraf zou halen voordat ze met de kinderen bij het huis zou aankomen. Het idee dat de hond verdronken was, was al verschrikkelijk. Het idee dat hij op een zeer pijnlijke manier was gewurgd in een klem met weerhaken, was zo weerzinwekkend dat ze er zelf nauwelijks bij kon met haar gedachten. Gaan we naar hem toe? vroeg Sophia, die zich losmaakte uit haar moeders omhelzing en haar bruine haar uit haar klamme gezicht streek. Heleen knikte en stond op. We moeten maar een goede plek uitzoeken om hem te begraven, zei ze. Ergens in de tuin. Onder de struik met die grote, groene bladeren, zei Florian meteen, terwijl hij voor haar uit naar buiten liep. Want dan ligt hij tenminste in de schaduw als het heel warm wordt. Hij wil dan nooit in de zon. Flo... Sophia pakte de hand van haar broertje, als een echte, oudere zus. Hij kan niks meer voelen nu. Hij is dood. Dat betekent dat hij... Heleen keek naar haar beide kinderen en moest opnieuw opkomende tranen wegslikken, al was het deze keer van ontroering. Slaapt hij? Carlo keek op toen Heleen de keuken binnenkwam. Voor hem op tafel stonden twee glazen witte wijn. De koele vloeistof was gecondenseerd tegen het glas en kleine druppeltjes gleden naar beneden. Heleen knikte. Voor zolang als het duurt. Ze had Florian net voor de zesde keer getroost en terug in bed gelegd. Het was inmiddels half twee, maar ondanks de doorwaakte nacht van gisteren had ze niet het idee dat ze kon slapen. Ze pakte haar wijn en nam een slok. Carlo deed hetzelfde. Daarna zette hij zijn glas neer en peuterde aan zijn nagel. Gebroken? vroeg Heleen, met een knikje naar zijn hand. Hij knikte. Met graven. Heleen nam nog een slok en liet de beelden van die avond aan zich voorbij trekken. Carlo had gelukkig de klem verwijderd en de labrador de boerenkiel omgeknoopt die Florian ooit voor hem had uitgezocht. De kinderen hadden niks gezien. Florian worstelde vooral met de vraag hoe zijn vriend nou verdronken kon zijn en Heleen had hem verteld dat het soms gebeurde dat honden in het water sprongen en een hartstilstand kregen. Met die uitleg leek Florian genoegen te nemen, al maakte het zijn verdriet natuurlijk niet minder. Ondertussen spookten er honderden vragen door haar hoofd. Was de hond per ongeluk in een klem terecht gekomen? En had iemand het een leuke grap gevonden hem daarna in hun zwembad te gooien? Of was er opzet in het spel? Vragen die maar bleven rond zingen, maar waaraan ze nog niet was toegekomen. Samen met zijn vader had Florian het graf voor de hond gegraven op de plek die hij had uitgezocht. Daarna hadden ze Amico er met zn vieren ingelegd en om de beurt afscheid van hem genomen. Vervolgens had Florian weer geholpen het gat dicht te maken. Daarna hadden ze heel lang met zn allen in de keuken gezeten. Heleen had wat te eten gemaakt, maar niemand had trek. Sophia wilde via Skype aan de opas en omas vertellen wat er was gebeurd, die aan de andere kant van de Skype-verbinding hadden zitten huilen. Tegen twaalven had Heleen aangekondigd dat het toch echt bedtijd was. Sophia was zonder al te veel problemen in slaap gevallen, maar Florian had daar meer moeite mee. Hij had talloze vragen, vooral over waar zijn vriend nu was en of er in de honden hemel ook tennisballen waren. Heleen had geprobeerd ze allemaal zo goed mogelijk te beantwoorden. Los van een grote schok voor hen allemaal was het ook de eerste keer dat de kinderen van zo dichtbij met de dood werden geconfronteerd. Ik heb er fotos van gemaakt met mijn telefoon, onderbrak Carlo haar gedachten. Heleen keek op. Waarvan? Van die klem en de wonden in Amicos nek. Misschien moeten we ermee naar de politie gaan. Wat wil je dat ze doen? Ik heb er gewoon een raar gevoel over. Kijk, over die klemmen en het illegale stropen stond laatst nog een heel stuk in de krant. De politie weet dat dat gebeurt. Maar wie gooit die hond nou daarna in ons zwembad? Heleen haalde diep adem en schudde langzaam haar hoofd. Dat vraag ik me ook de hele tijd af. Dit gaat toch veel te ver voor een flauwe grap? Maar als dat het niet is, dan is het een tegen ons gerichte actie? En ga je zelfs denken dat Amico met opzet is gedood. Heleen frummelde onbewust met haar vingers aan een memobriefje op tafel. Ze trok er kleine snippers vanaf en wreef die samen tot een bal van papier. Denk je dat het een signaal is? Dat mensen ons niet moeten hier. Ik weet het niet. Carlo schoof zijn glas heen en weer. Stel dat Amico per ongeluk in zon klem terecht is gekomen en de stroper heeft hem gevonden, dan snap ik wel dat hij hem niet komt brengen, ook al staat ons adres op zijn badge. Want dan weten wij meteen dat hij illegaal stroopt, knikte Heleen. Maar hij had hem ook gewoon kunnen laten liggen. Misschien is het iemand die we kennen en vond hij het sneu dat we dan niet zouden weten wat er met Amico was gebeurd. Heleen tuitte haar lippen. Het komt op mij over als een bozige actie. Zo van: hier heb je je hond terug. En nu opzouten. Opzouten uit de omgeving? Ik weet het niet. Heleen schokschouderde. Het was moeilijk haar gevoel onder woorden te brengen, maar ze had toch het idee dat de actie wel degelijk tegen hen was gericht. Zou er iemand zijn die er moeite mee heeft dat we hier zijn komen wonen? dacht Carlo hardop. Ik heb daar zelf nooit iets van gemerkt. Ik ook niet, maar je weet soms niet wat er onder de oppervlakte speelt. Iemand die een agriturismo heeft gehad die failliet is gegaan? Doordat er buitenlanders kwamen en accommodaties begonnen? Carlo keek sceptisch. Is dat niet wat vergezocht? Waarom zou je dan trouwens een hond vermoorden? Omdat je zon hekel hebt aan honden? Tja, dat weet ik ook niet. Heleen keek weg. Carlo had gelijk, maar ze wilde zo graag een verklaring vinden. Toch wil ik morgen naar de politie gaan, zei haar man. Al is het maar om er melding van te maken. Wie weet gebeurt er binnenkort in de omgeving wel nog zoiets en dan is het goed dat ze het weten. Daar heb je gelijk in. Heleen leegde haar glas. Zullen we maar proberen te gaan slapen? Hoofdstuk 5 Een gerichte actie? Tegen jullie? De agent tegenover hen keek hen zo ongelovig aan dat Heleen zich bijna schaamde dat ze hier waren gekomen. Nou ja, wij weten het ook niet, zei Carlo. In zijn stem klonk iets verontschuldigends door. We willen gewoon melding maken van dit feit. Het is op zn minst opvallend te noemen. Opvallend, ja... De agent keek naar het voorgedrukte formulier voor zich en liet zijn pen erboven zweven. Het is opvallend, maar u weet toch hoe dat gaat met die honden? Die zwerven wat rond in de omgeving en kom op plekken waar ze niet zouden moeten komen. En dan krijg je ongelukken. U bent het toch met ons eens dat die klem er helemaal niet hoorde te staan? vroeg Heleen. Ze voelde irritatie opkomen en wees met de bruusk gebaar naar het ijzeren ding met scherpe punten, dat tussen haar en de agent in op het bureau lag. Hij had er een plastic zakje omgedaan, met een label dat nog ingevuld moest worden. Zeker, zeker. De jonge agent streek over zijn zorgvuldig in model geboetseerde haar en leek die woorden niet te menen. Het slaapgebrek van de afgelopen twee nachten en de houding van de agent leidden tot een opborreling van woede in Heleens buik. Blijkbaar sprak haar gezicht boekdelen, want ze voelde Carlos hand op haar been als teken dat hij het woord wel zou voeren. Dat was waarschijnlijk beter. Na maar liefst anderhalf uur wachten op een houten bankje bij de balie was het vast niet verstandig binnen vijf minuten ruzie te maken met een agent die op zn minst deed alsof hij naar hen luisterde. We begrijpen wel dat jullie veel te doen hebben, begon Carlo op overredende toon, en we verwachten ook echt niet dat jullie nu een diepgravend onderzoek instellen, maar u bent het toch met ons eens dat het misselijkmakend is dat onze hond eerst door een illegaal geplaatste klem is gedood en vervolgens ook nog eens met een soort demonstratieve actie in ons zwembad is gegooid? Het Italiaans ging wat snel voor Heleen, maar ze begreep de strekking van de zin en knikte om de woorden van haar man wat kracht bij te zetten. De agent legde zijn pen neer en zuchtte. Daarna keek hij hen een voor een aan. Ik ben het zeker met u eens dat het niet oké is, maar als ik het zo inschat, zou ik zeggen dat het hier gaat om iemand die niet zon grote hondenliefhebber is. Dat geldt voor de meeste stropers, omdat honden op plekken komen waar de stropers ze liever niet zien komen. Ik zou zeggen dat de aanwezigheid van uw hond de irritatie van de stroper heeft opgewekt en dat hij daarom de dode hond in uw zwembad heeft gegooid. Hij klikte zijn pen uit en weer aan. Dat is op zn zachtst gezegd flauw te noemen, maar het lijkt me niet dat hier sprake is van een gerichte actie tegen u of uw agriturismo. Of er moeten de laatste tijd meer vreemde voorvallen hebben plaatsgevonden? Carlo schudde zijn hoofd. Heleen dacht heel even aan wat ze in de tuin had gehoord, maar het leek ineens te onbelangrijk om het te noemen. Ze wist niet eens wat ze had gehoord en daarnaast, de agent leek hen nu al niet erg serieus te nemen. De agent vulde een paar gegevens in, vatte hun melding samen in één enkele zin, die Heleen op de kop en in het Italiaans niet kon lezen, en zette daarna zijn paraaf onder het formulier. Heleen vroeg zich af of het überhaupt in een map terecht zou komen. Wat een verschil met de Nederlandse politie. Toen haar fiets bij het station was gestolen en ze puur vanwege de verzekering aangifte had gedaan, was ze serieus behandeld, in tegenstelling tot nu. De agent die ze had getroffen had haar gegevens op de computer ingevoerd, een beschrijving erbij getypt van wat er was gebeurd en daarna had Heleen een printje ondertekend en een kopie daarvan mee naar huis genomen. Ze had nooit de illusie gehad dat de politie daadwerkelijk onderzoek zou gaan doen, maar het voelde in elk geval een stuk professioneler. Bedankt, zei Carlo, terwijl hij opstond. Heleen volgde zijn voorbeeld. De politieagent schudde hen de hand en liep met hen mee naar de deur van de kleine spreek kamer. Hij beloofde contact op te nemen als er meer van dit soort incidenten werden gemeld en er een onderzoek zou worden gestart. Heleen moest op haar tong bijten om hem er niet op te wijzen dat hij geen telefoonnummer had gevraagd. Ze knikte bij de loze belofte en liep achter Carlo aan het politiebureau uit. Zullen we koffie drinken bij Antonio? stelde Carlo voor. De kleine, typisch Italiaanse koffiebar lag aan de andere kant van het dorpsplein. Heleen keek op haar horloge. Half twaalf. Ze had de kamers van de gasten al aan kant gemaakt en de kinderen kwamen nog lang niet uit school. Ze knikte. Carlo! Helena! Antonio, eigenaar en naamgever van de bar, kwam met uitgestoken hand op hen afgelopen. Hij greep Carlos hand en schudde die enthousiast heen en weer. Daarna drukte hij zijn lippen op Heleens hand. Ze glimlachte. De gedrongen Italiaan was het vleesgeworden cliché van Italiaanse mannen. Ze mocht hem graag. Hij had hen in de eerste maanden in het dorp vaak geholpen, meestal door hen op de hoogte te houden van alles wat er speelde of door wat dorpsbewoners op te trommelen als Carlo en Heleen hulp nodig hadden. Hun integratie in de kleine gemeenschap was mede dankzij Antonio zo soepeltjes verlopen. Caffè? vroeg Antonio, terwijl hij zijn gebruikelijke plek achter de koffiebar innam. Heleen en Carlo namen plaats op de hoge krukken aan de andere kant. Heleen had eigenlijk meer zin in cappuccino, maar ze knikte en liet Antonio espresso voor haar maken. Ze had zich inmiddels geconformeerd aan de Italiaanse gewoonte om de dag niet te beginnen, maar juist te eindigen met cappuccino. Wat een drama! riep de koffiebareigenaar boven het malende geluid van het bonenapparaat uit. Hij drukte de gemalen koffie in de pistons aan, draaide ze onder het apparaat en keerde zich daarna om naar zijn gasten. Wie zou die hond nou iets willen aandoen? Je hebt het al gehoord? vroeg Heleen met enige verbazing. Natuurlijk. Antonio haalde zijn schouders op. Niks blijft lang onbesproken in dit dorp, dat weet je inmiddels. Het was het eerste dat je zoon vanochtend vertelde op het schoolplein, toen mijn vrouw onze kleinzoon bracht. Heleen knikte. Het is echt verschrikkelijk. Ik begrijp niet wie in vredesnaam zoiets doet. De politie denkt dat de stroper die Amico in zijn klem heeft gevonden geïrriteerd was dat onze hond daar überhaupt was gekomen. En dat hij hem daarom in het zwembad heeft gegooid. Ach, de politie. Antonio maakte een afkeurend hand gebaar en pakte daarna de twee kopjes onder het koffie apparaat vandaan. Hij zette ze op schoteltjes, legde er in een geroutineerde beweging een staafje suiker en een canticcini naast en schoof de kopjes daarna in hun richting. Vervolgens ging hij aan de slag om voor hemzelf ristretto te maken, de sterkste variant in het Italiaanse koffiespectrum. Die willen gewoon zo min mogelijk te doen hebben, zei Antonio terwijl hij bezig was. Ze doen alles af alsof het niks voorstelt. Maar die arme hond... Hij haalde zijn schouders op. Ach, je komt er waarschijnlijk nooit achter wie dit heeft gedaan. Carlo schudde zijn hoofd. Nee, dat denk ik ook niet. De kinderen zijn er zeker kapot van? Dat kun je wel zeggen. Heleen nam een slokje van de loeisterke koffie. Florian heeft nauwelijks geslapen vannacht. Wij allemaal trouwens. Antonios gezicht lichtte op toen hij een idee kreeg. Willen jullie een nieuwe hond? Mijn neef heeft een nestje en ik kan... Carlo stak met een glimlach zijn hand op. Antonio kende altijd wel iemand die in wat voor behoefte dan ook kon voorzien. Daar denken we nog even over na, als je het niet erg vindt. Misschien over een tijdje. Al denk ik dat we dan eerst een hek om de tuin gaan zetten. De politie zou eens iets aan die stroperij moeten doen, zei Antonio. Maar ze hebben het zo druk met belastinggeld verspillen, dat ze daar niet aan toe komen. Pas als er meer van dit soort dingen gebeuren, komen ze in actie, zei Carlo. Hij keek Antonio aan. Jij hebt ook geen idee wie dit gedaan kan hebben, zeker? Ik bedoel... Hij aarzelde even. Misschien is niet iedereen blij met onze komst? Wat? Welnee! Antonio zette zijn woorden kracht bij met veel handgebaren. Casa Helena brengt toeristen naar het dorp en daar wordt uiteindelijk iedereen beter van. De oude mensen mopperen misschien wel eens dat de toeristen de boel overspoelen, maar de oude mensen mopperen overal over. En daarnaast valt het wel mee. Hoeveel kamers hebben jullie? Vijf? Tien? Vijf, zei Helena. Nou, precies. Zoveel overlast kan dat niet geven. Hij keek hen een voor een vragend aan. Merken jullie dat dan? Zijn mensen vijandig? Nee, helemaal niet, haastte Heleen zich te zeggen. Ze wilde dat beeld de wereld uit hebben voordat het een eigen leven ging leiden. De praatjes gingen al zo snel in dit dorp en na alle moeite die ze hadden gedaan om te integreren, wilde ze niet dat het idee ontstond dat zij en Carlo klaagden dat ze niet welkom waren. We voelen ons juist heel erg welkom, benadrukte ze. Daarom kunnen we ons ook niet voorstellen dat dit een of andere boodschap zou zijn, maar je gaat rare dingen denken. Ja... Antonio staarde nadenkend langs haar heen. Uiteindelijk schudde hij zijn hoofd. Nee, ik heb niks gehoord over mensen die iets tegen jullie hebben. Maar ik hoor natuurlijk niet alles. Dat laatste was niet waar en dat wisten ze alle drie. Carlo stond op en diepte wat muntgeld op uit zijn broekzak. Hij legde het op de bar en keek Antonio aan. Als je iets hoort, wat dan ook, dan hoop ik dat je het met ons deelt. We willen niet voor problemen zorgen, we zijn juist zo gelukkig hier. Natuurlijk, beloofde de Italiaan. En als ik iets kan doen... We weten het. Heleen glimlachte naar hem. Bedankt, Antonio. Ze liepen de kleine zaak uit. Carlo sloeg zijn arm om de middel van zijn vrouw. Geen van beiden zeiden ze iets. Ze stapten in de auto en reden het dorpje uit. Binnen een paar minuten hadden ze de huizen achter zich gelaten. Heleen keek naar het voorbijtrekkende landschap. De heuvels en de rijen cipressen, afgewisseld met stukken bos. Enorme wouden waren het niet, maar het bos was groot en dicht genoeg voor dieren om in te leven, en voor stropers om niet op te vallen terwijl ze hun klemmen plaatsten. Heleen vroeg zich af hoeveel het er waren en hoe veilig het bos eigenlijk nog was. Wat als Florian met een vriendje iets te diep in het bos belandde? Zou hij dan ook zomaar met zijn been in zon klem terecht kunnen komen? Ze huiverde bij het idee. Carlo gaf richting aan naar rechts en draaide het weggetje in dat naar hun huis leidde. Heleen keek naar het bordje met het logo van hun agriturismo. Het bordje waarin ze naar de routebeschrijving altijd verwees en dat in het begin zo vaak was gemist door hun gasten, dat ze het had vervangen voor een groter exemplaar in de vorm van een pijl. Haar vader had het gezaagd, ze had het zelf geschilderd. Normaal gesproken vervulde het haar met trots, nu had ze een onbestemd gevoel in haar buik. De Fiat schokte en schommelde door de kuilen op de onverharde weg. Heleen merkte het nauwelijks, zo vaak had ze dit weggetje al op- en afgereden. De auto protesteerde even toen Carlo te veel gas gaf en schoot toen een stukje naar voren. Ze passeerden het andere huis aan de weg, een leegstaande boerderij die uit niet meer bestond dan een paar afgebrokkelde muren en een dak. Heleen had van dorpsbewoners verhalen gehoord over de oorspronkelijke bewoners; een ouder echtpaar dat een paar jaar geleden vrijwel gelijktijdig was overleden. Eerst de man, nog geen twee weken later de vrouw. Er waren dorpelingen die in dat verhaal hele complotten zagen, al begreep Heleen niet precies waarom. Het echtpaar was in de negentig geweest, dus zo vreemd was het niet dat hun leven tot een einde kwam. Maar ze had inmiddels begrepen dat het tweetal een nogal teruggetrokken bestaan had geleid en zich aan alle sociale contacten had onttrokken. Dat werd in het dorp niet gewaardeerd, zoveel had Heleen al geleerd. In zon geval deden de dorpelingen niks liever dan verhalen verzinnen, die ze elkaar met veel overtuiging als de waarheid voorschotelden. Ze passeerden het huis, dat met de week meer vervallen raakte. De gemeente had er een hek omheen laten plaatsen. Het huis was inmiddels leeggehaald, deels door familie van het echtpaar, deels door mensen die daar geen toestemming voor hadden. Het hek had weinig zin, overal zaten gaten en wie wilde, liep zo door. Maar dat wilden maar weinig mensen, Heleen had nog nooit iemand bij het huis gezien. Ook de makelaar niet, die de taak had het te verkopen. Ze klaagde er niet over dat het huis nog altijd niet van eigenaar was gewisseld. Als er een ondernemer in kwam die het omtoverde tot een agriturismo, zou dat serieuze concurrentie voor hen betekenen. Soms, op lange avonden die gepaard gingen met wijn, fantaseerde ze met Carlo over het uitbreiden van hun bedrijf. Dan zouden ze het vervallen huis kopen, het opknappen en er appartementen in vestigen. Zo konden ze twee keer zoveel gasten huisvesten en twee keer zoveel omzet draaien. Heleen durfde meer en meer te geloven dat ze best tien appartementen vol konden krijgen, zo vaak moest ze nu al nee verkopen. Maar de investering was meer dan ze op dit moment konden dragen en bovendien hadden ze hun handen al vol aan de huidige casa. Heleen voelde er weinig voor om personeel aan te nemen. Alleen als het je eigen bedrijf was, kon je de toewijding hebben die nodig was om het tot een succes te maken, was haar overtuiging. Ze waren het huis voorbij en ze keek naar boven, waar hun eigen woning gelegen was. De onverharde weg voerde verder naar de casa, maar zij namen een klein pad – maar net breed genoeg voor de auto – dat naar hun huis leidde. De kwaliteit van het pad was beduidend minder en hopsend en springend bewoog de Fiat voort. Even later parkeerde Carlo de auto aan de zijkant van de woning. Heleen stapte uit en knipperde tegen het felle zonlicht. Ze keek naar de voorkant van de woning, die uit grote, ongelijke stenen opgetrokken was. De luiken die glansden in het zonlicht, de houten voordeur die ze nooit gebruikten, er was niks veranderd. En toch voelde thuiskomen heel anders. Ze zuchtte even en keek naar Carlo, die duidelijk hetzelfde gevoel had. Het is stil. Hij knikte. Ik mis iemand die met een stok komt aanzetten en naar mijn voeten hapt. Heleen liep achter hem aan naar de achterkant van het huis. Carlo draaide de achterdeur van het slot en ze liepen naar binnen, waar het koel en, dankzij de gesloten luiken, schemerig was. Wil je iets eten? Carlo speurde de koelkast af en haalde er een restje salade uit. Heleen had niet veel honger, maar toch knikte ze. Ze keek even op de klok. Over twee uur zouden er nieuwe gasten arriveren, ze had wel even tijd om te lunchen. Terwijl Carlo de salade verdeelde over twee borden, staarde ze naar de tafel. Daar lag Amicos halsband, met zijn penning eraan. Ze pakte het ding op en bleef ermee in haar handen staan. Wat denk jij? Carlo was naast haar komen staan en raakte met zijn vinger het soepele leer aan. Heleen keek hem aan. Dat Antonio gelijk heeft. En de politie ook. Ze dacht even na. Het lijkt me gewoon heel sterk dat iemand iets tegen ons heeft en dat duidelijk maakt door onze hond te doden. Carlo knikte. Laten we het maar op illegale stropers houden, dan. Heleen pakte bestek en twee flesjes water, Carlo nam de borden mee naar buiten. Ze gingen aan de terrastafel zitten. Midden op de dag was de zon veel te warm en Carlo klapte de parasol uit. Heleen prikte met haar vork in de salade. Met tegenzin stopte ze een tomaatje in haar mond. Carlo keek haar aan. Wil je een andere hond nemen? Heleen schudde haar hoofd. Voorlopig even niet. Dan lijkt het net alsof we Amico zomaar kunnen vervangen. Ikzelf kan dat niet, en ik denk dat het voor de kinderen ook niet goed is. Carlo schudde zijn hoofd. Ik denk dat je gelijk hebt. Al vind ik het idee van een waakhond wel erg fijn. Heleen keek uit over het landschap, dat geelgroenachtig glansde in het zonlicht. Amico was ook niet bepaald een waakhond. Hij sloeg wel aan als hij iets hoorde. Ik vond dat een veilig gevoel. Ja. Ondanks het stralende zonnetje rilde Heleen ineens even. Het gevoel van vrijheid dat ze altijd had door de afgelegen ligging van hun huis en de casa, beangstigde haar voor het eerst een beetje. Hoofdstuk 6 Ik heb ervan genoten. Isabella haalde haar portemonnee uit haar tas en keek Heleen aan. Jullie hebben hier echt een prachtige plek. Fijn dat te horen, antwoordde Heleen niet zonder trots. We krijgen al veel positieve reacties van onze Nederlandse gasten, maar dat ook een ware Italiaanse tevreden is, doet ons goed. Isabella glimlachte. Zijn de Italiaanse gasten zo moeilijk dan? Nee, zeker niet, haastte Heleen zich om te zeggen. We merken alleen dat ze niet zo snel hun intrek nemen in een agriturismo die niet door Italianen wordt gerund. Ach ja. Isabella haalde haar schouders op. Italianen zijn nu eenmaal erg gehecht aan hun eigen land. Dat geldt ook voor mij, al vind ik dat je ook over de grens moet kijken. Heb je veel buiten Italië gereisd? vroeg Heleen, terwijl ze Isabella de uitgeprinte rekening overhandigde. De vrouw opende haar portemonnee en haalde er een stapel papiergeld uit. Heleen liet niks blijken van haar verbazing. Ze had al van anderen gehoord dat Italianen zeker sinds de crisis graag hun geld gewoon in hun hand hadden. Een bank kon zomaar dichtgaan, was hun redenering. En dan moest je maar afwachten wanneer je weer bij je geld kon. Isabella telde het geld af, terwijl ze haar hoofd schudde. Niet zoveel als ik zou willen. Ze keek Heleen aan. Al heb ik wel verschillende buitenlandse partners gehad. Dat voelde ook een beetje als een buitenlandse reis. Heleen schoot in de lach. Vertel mij wat. Als ik niet met een Italiaan was getrouwd, was ik hier waarschijnlijk nooit neergestreken. Isabella glimlachte. Ik heb zelfs nog een tijdje verkering gehad met een man uit Nederland. O, echt? Waar kwam hij vandaan? Isabella keek nadenkend. Ik weet niet meer uit welke plaats precies. Ik ben er nooit geweest. Toen we eenmaal uit elkaar waren, heb ik nooit meer iets van hem gehoord. Hork, zei Heleen. Ach... Isabellas blik gleed langs Heleen heen. Het was een bijzondere man. Ze borg haar portemonnee op en pakte de rekening. Ineens waren haar bewegingen bruusk. Ik ga. Bedankt voor het verblijf. Graag gedaan. Hopelijk zien we je terug in Casa Helena. Ja. De vrouw keek haar aan. Heleen probeerde haar blik te peilen, maar had daar moeite mee. Nogmaals bedankt. Ze gaf Heleen een hand en liep de casa uit. Heleen keek haar na. Het leek wel alsof de herinnering aan haar Nederlandse vriend iets had losgemaakt bij Isabella. Misschien was dat ook wel zo. Nederlandse mannen konden behoorlijk bot zijn. Misschien had hij haar wel gewoon laten zitten, was hij van de ene op de andere dag vertrokken zonder iets te zeggen. Heleen haalde haar schouders op en zette haar gedachten van zich af, terwijl ze Isabellas auto weg hoorde rijden. Ze pakte het geld bij elkaar dat de vrouw had achtergelaten, telde het na en stopte het in het geldkistje. Het liefst wilde ze het bedrag meteen afstorten. Iedereen kon de receptieruimte inen uitlopen en sinds het voorval met Amico had haar vertrouwen in de goedheid van de mens toch een knauw gekregen. Gelukkig hadden ze een goede kluis, want het was zondag en de bank was dicht. Ze handelde de administratie af en vergrendelde daarna de computer. Ze liep naar het keukentje. Daar ruimde ze de vaatwasser uit en meteen weer in. Er stonden nog een paar borden en schalen van de barbecue die ze gisteravond hadden georganiseerd. Het was weer erg geslaagd geweest. De familie Christians, die morgen zou vertrekken, en de andere twee Nederlandse gezinnen die momenteel in de casa verbleven, hadden er gebruik van gemaakt. Na de nodige glazen koele rosé waren er vriendschappen gesloten, had Heleen gemerkt. De kinderen hadden elkaar al eerder gevonden, maar het leek ook te klikken tussen de volwassenen. Uit ervaring wist ze dat vakantievriendschappen over het algemeen geen lang leven waren beschoren, maar de drie families hadden wel meteen besloten er vandaag gezamenlijk op uit te trekken naar Siena. Heleen had het allemaal tevreden aangehoord. Zo hadden ze het voor ogen gezien toen ze met Casa Helena waren begonnen: het moest een plek worden waar iedereen zich thuisvoelde en waar, anders dan in het jachtige leven van alledag, tijd was voor echte gesprekken en nieuwe contacten. Blijkbaar slaagden ze in die opzet. Ze stopte een blokje in de vaatwasser en zette die aan. Daarna maakte ze een emmer sop en pakte haar schoonmaakspullen. Het appartement van Isabella moest er straks weer spic en span uitzien, want vanmiddag kwamen er nieuwe gasten. Vanavond zou de hele casa vol zitten. En tussen het schoonmaken en de aankomst van de nieuwe Nederlandse families door, had ze de kinderen beloofd nog even naar het dorp te gaan. Ze moest wat boodschappen doen en hun zondagse bezoekje aan Roberto – de banketbakker in het dorp – was inmiddels een traditie. Het kwam er helaas niet elk weekend van, maar als het even kon, maakte Heleen er tijd voor. Juist op zondag was het vaak druk in de casa, maar ze wilde niet dat de kinderen het idee kregen dat hun ouders in het weekend helemaal geen tijd voor hen hadden. Ze nam haar spullen mee naar boven, maakte de deur van het appartement open met de loper en ging fluitend aan de slag. Wie gaat er mee panforte halen? vroeg Heleen luid. De kinderen zaten aan tafel, Florian met de iPad voor zijn neus, Sophia met de iPhone van Carlo. Hoewel ze normaal gesproken acuut werden getroffen door een combinatie van doofheid en verlamming als ze met dergelijke apparaten in de weer waren, constateerde Heleen maar weer eens dat die klachten van Oost- Indische aard waren. Nu sprongen de kinderen meteen overeind. Ik! riep Florian. En nemen we dan ook cannoli? Heleen lachte. Ik weet niet of Roberto dat heeft gemaakt. We gaan wel even kijken. Sinds de dorpsbakker Florian een keer cannoli had laten proeven wilde hij dat het liefst elke dag eten. Het gebak was volgens het traditionele gerecht gevuld met ricotta, maar de plaatselijke bakker maakte de variant met chocolade, die bij zoetekauw Florian natuurlijk in de smaak viel. Het was geen gerecht dat typisch was voor deze streek en Roberto, een rechtgeaarde Toscaan, had het niet altijd op voorraad in zijn winkel. Maar als hij het had, was Florian zijn beste klant. Roberto had Florian al een keer meegenomen naar de achter de winkel gelegen bakkerij om hem te laten zien hoe hij de cannoli vulde. Florian raakte er wekenlang niet over uitgepraat en had besloten dat hij ook banketbakker wilde worden. Die wens was echter van voorbijgaande aard geweest, want na een tijdje was hij teruggekeerd naar het aloude profvoetballer. Inmiddels was dat alweer vervangen door politieagent, ook een beroep dat Heleen al jarenlang met grote regelmaat voorbij hoorde komen. Ik wil alleen panforte, hoor mam, zei Sophia, terwijl ze haar slippers aantrok. Heleen was niet verbaasd. Sinds ze de notencake een keer in Siena had gegeten, was Sophia eraan verslaafd. Toegegeven, hoewel Roberto een goede bakker was, haalde zijn variant van de cake het niet bij wat ze in Siena hadden geproefd, maar die stad was dan ook de bakermat van het gebak. Tijdens een van hun eerste weken in Italië waren ze naar Siena gegaan om de stad te bekijken. Heleen was er meteen verliefd op geworden. De prachtige oude gebouwen, het mooie centrale plein en de hele sfeer van kunst en cultuur die de stad ademende, spraken enorm tot de verbeelding. Dat ze in een klein, halfverborgen restaurantje de lekkerste pasta ooit hadden gegeten, speelde ook mee bij haar liefde voor de stad. Daarna waren ze terechtgekomen in een kleine koffiebar, waar ze de panforte hadden geprobeerd. Heleen was meteen verkocht geweest en dat gold voor het hele gezin. In de tijd dat ze nu in Italië woonden, waren ze nog vier keer teruggegaan naar Siena. Voor de mooie stad en de leuke winkels, maar ook voor het gebak. Na een paar keer had Heleen gedacht dat ze misschien wel een panforte kon bakken. Op internet stonden immers talrijke recepten en de ingrediënten van het geheime kruidenmengsel dat erin moest, waren ook niet zo moeilijk te achterhalen. Het experiment was jammerlijk mislukt. Het resultaat had het midden gehouden tussen een cake van verbrande noten en een chocoladetaart met een kaneeloverschot en de kinderen hadden het letterlijk uitgespuugd. Sindsdien had Heleen zich er maar niet meer aan gewaagd. De banketbakkers uit Siena hadden toch gelijk als ze zeiden dat alleen zij hét mengsel van kruiden kenden. Heleen pakte haar tas en autosleutels en riep Carlo, die in de tuin bezig was. De zondagse traditie was er een van hun vieren. Even later verscheen hij met een bezweet hoofd in de deuropening. Wat is er? Ga je mee naar Roberto? Carlo keek om naar de tuin, waar hij aan het spitten was geweest. Ik moet eigenlijk nog... Ah toe, pap? Florian keek smekend. Misschien heeft hij wel cannoli. Dat vind jij toch ook lekker? Heleen wist niet of Carlo zwichtte voor de smekende ogen van zijn zoon of voor het vooruitzicht van de chocoladerolletjes. Oké, ik trek even een ander shirt aan. Hij liep naar boven, terwijl Heleen de kinderen naar de auto dirigeerde. Ze was blij om te merken dat Florian in elk geval enthousiast kon worden van het vooruitzicht van zijn favoriete gebak. Het was nu twee dagen geleden dat Amico was overleden en sindsdien had ze hem niet meer zien lachen. Gisteren had ze even met zijn juf gepraat, die haar had verteld dat hij in de klas ook stil en teruggetrokken was geweest. Dat was natuurlijk niks voor de aanwezige spring-in-t-veld die hij normaal gesproken was. De juf had hem laten vertellen over wat er was gebeurd en dat had hem wel goed gedaan, zeker toen zijn klasgenoten daarna strijdvaardig hadden bedacht wat ze allemaal met de dader konden doen om die te straffen. Uiteindelijk had de juf die discussie maar tijdig afgekapt. Toch had Heleen het idee dat het haar zoon goed had gedaan dat hij zoveel steun van zijn klasgenootjes had gekregen. Niet dat hij Amico daardoor minder miste. Gisteravond in bed had hij zeker een uur gehuild, tot hij uiteindelijk in slaap was gevallen. Heleen had vreselijk met hem te doen, maar ze kon het verdriet niet voor hem oplossen. Lets go. Carlo kwam naar buiten in een schoon T-shirt en nam plaats achter het stuur. Even later hopsten ze in de auto de heuvel af en zetten koers naar het dorp. Nog geen kwartier later staarde Florian verrukt naar de toonbank van de banketbakkerij. Ze hebben ze, mam! riep hij uit, toen hij zijn favoriete rolletjes zag liggen. Mag ik er vijf? Vijf? Heleen schoot in de lach. Zullen we met één beginnen? Gaan jullie maar buiten op het terras zitten, dan gaan wij wel in de rij staan. Zoals elke zondag was het druk in de zaak van Roberto. Niet alleen grossierde hij in allerlei lekkernijen, eigenlijk was vooral zijn brood legendarisch. Heleen nam altijd een desembrood mee als ze hier was. Roberto en zijn twee medewerksters draafden heen en weer achter de toonbank om iedereen zo snel mogelijk te helpen en binnen vijf minuten waren Heleen en Carlo aan de buurt. Hallo Helena! Zoals altijd begroette Roberto haar met zijn allercharmantste glimlach. Terwijl hij ook Carlo gedag zei, reikte hij al achter zich en pakte een desembrood. Waar zijn de kinderen? Buiten, zei Heleen met een handgebaar. Die zitten op het terras te wachten tot wij terugkomen met dat veel te lekkere gebak van jou. Ik heb cannoli. Dat had Florian al gezien. Hij wilde er wel vijf. Geen probleem. Nee, nee, zei Heleen lachend. Eén tegelijk lijkt me wel genoeg. En je hebt ook panforte, toch? Even later liepen ze naar buiten met een dienblad vol koffie, frisdrank en gebak. Florian en Sophia hadden een tafeltje onder de parasol op het kleine terrasje gevonden. Heleen en Carlo schoven aan. Het paste maar net. Eentje maar? vroeg Florian met teleurstelling in zijn stem. Er zijn er binnen nog genoeg. Als je er straks nog een wil, ga je die maar halen. Carlo wisselde een blik met zijn vrouw. Florians ogen waren over het algemeen vele malen groter dan zijn maag. Ze zuchtte toen ze een hap van haar eigen gebakje nam en sloot even haar ogen. Heerlijk. Zeg dat wel, beaamde Sophia, die hetzelfde had. Veel beter dan die ene die jij een keer had gebakken. Heleen zond haar een quasi-boze blik. Waarom moet je me daar zon beetje elke week aan herinneren? Ik heb weer andere talenten. Sophia wilde iets terugzeggen, maar werd afgeleid door iets wat achter Heleen gebeurde. Hé kijk, zei ze, dat is die vrouw die in de casa was. Heleen keek om. Het was druk op het plein en ze ontwaarde niemand die ze kende. Wie bedoel je, lieverd? Die vrouw daar. Sophia wees met haar vinger, wat haar op een afkeurende blik van Carlo kwam te staan. Dat is onbeleefd. O, je bedoelt Isabella? Heleen had de donkerharige vrouw inmiddels gezien bij een winkel met handgemaakte aardewerken potten en schalen, die aan de andere kant van het plein was gevestigd. Ze heeft vanochtend uitgecheckt, zei Heleen. Waarschijnlijk wil ze nog wat inkopen doen. Ze had zich al bijna omgedraaid, toen ze zag dat Isabella tegen iemand praatte die naast haar stond. De vrouw draaide haar hoofd en Heleen zag haar lachen. Daarna raakte ze vriendschappelijk de arm van de jonge man naast haar aan, die vervolgens zijn arm kort om haar schouders legde. Heleen kneep haar ogen samen. Ze kende de andere persoon niet. Had Isabella kennissen in deze omgeving? Heleen herinnerde zich dat ze de vrouw daarnaar had gevraagd, maar toen had Isabella gezegd dat ze hier op vakantie was gegaan omdat ze de streek in haar eigen land beter wilde leren kennen. Ach, het ging haar ook niet aan. Ze draaide haar hoofd om en nam nog een hap van haar panforte. Wat is er? vroeg Carlo, die had gemerkt dat ze langer omkeek dan nodig. O, niks. Ik vroeg me af met wie Isabella daar staat. Ze heeft niks gezegd over bekenden in de omgeving. Carlo haalde kort zijn schouders op en keek langs Heleen heen. Opnieuw draaide ze haar hoofd. Ze was eigen lijk wel nieuwsgierig. Isabella en de jonge man hadden zich omgedraaid en liepen nu over het plein hun kant op. Toen ze dichterbij kwamen, zag Heleen dat de man een stuk jonger was dan hij van een afstandje had geleken. Het was eerder een jongen, ze schatte hem een jaar of zeventien. Isabella stak het plein bijna over en sloeg toen linksaf een straatje in. Heleen richtte zich weer op haar koffie met panforte. Toen ze opkeek, zag ze Carlo nog steeds langs haar heen staren. Wat is er? vroeg ze. Hij reageerde niet. Joehoe, zei Heleen lachend. Ze zwaaide met haar hand voor zijn gezicht. Wat zit je te staren? Hè? Hij keek haar aan, een beetje verschrikt. Aarde aan Carlo, zei Heleen. Waar zat je naar te kijken? O eh... Niks. Je leek anders aardig ver weg met je gedachten. Op! verklaarde Florian op dat moment. Triomfantelijk schoof hij zijn bordje van zich af. Op zijn wangen en vingers zaten chocoladevlekken. Mag ik er nog een? vroeg hij met volle mond. Heleen reikte naar haar tas en viste er een pak vochtige doekjes uit. Normaal gesproken had je die niet meer nodig als je kinderen de drie waren gepasseerd, maar met Florian in de buurt kwamen ze nog steeds van pas. Ze leunde voorover en boende hem schoon, terwijl hij de laatste, veel te grote hap van zijn gebakje wegwerkte. Mag ik er nog een? herhaalde hij zijn vraag toen hij zijn mond had leeggegeten. Vooruit dan maar. Heleen gaf hem wat geld en keek toe terwijl hij naar binnen liep. Smulpaap, zei ze met een lachje naar Carlo. Die lachte niet terug, maar schoof zijn bordje met daarop een halve cannoli van zich af. Zullen we zo gaan? Florian is net een nieuwe gaan halen. Er is nog veel te doen bij de casa en straks komen er nieuwe gasten. Heleen merkte zijn onrust en stond op. Ik zeg wel dat hij hem mee naar huis moet nemen, zei ze, waarna ze naar binnen liep. Ze kende haar man langer dan vandaag. Als hij het eenmaal op zijn heupen kreeg, zat hij niet meer rustig. En hij had ook wel gelijk, er moest zoals altijd veel gebeuren bij de casa. Ze had zelf ook nog een hele lijst klusjes liggen. Het leven van een ondernemer, dacht ze met een zucht. Een rare combinatie van altijd en nooit vrije tijd hebben. Het is bloedheet, zei Florian met een klagende ondertoon in zijn stem. Ik smelt zowat. Ik voel me net alsof ik op een barbecue lig. Overdrijven is ook een vak, bromde Heleen goedmoedig, al moest ze haar zoon gelijk geven. Het was een uitzonderlijk warme middag. Ze voelde een straaltje zweet vanaf haar nek naar beneden gaan, ook al had ze niet veel meer inspanning geleverd dan het stukje van huis naar de casa lopen. Mogen we zwemmen? Florian keek verlangend naar het turqoise water in de tuin van de casa. Ja! viel zijn zus hem bij. Mag het, mam? We branden aan als we niet heel snel afkoelen. Heleen aarzelde even. Eigenlijk was het zwembad voor hun gasten. Ze stond Florian en Sophia alleen toe om te zwemmen als er geen gasten waren of als ze met de kinderen van hun gasten speelden. Een eigen zwembad in de tuin bij hun huis was een wens die nog hoog boven aan hun lijstje stond. Er kunnen zo gasten komen, zei ze. Ik weet niet of... Mogen we dan bij het huis onder de sproeier? Dat lijkt me beter, want... Ach, doe niet zo moeilijk, kwam Carlo bruusk tussendoor. Je laat ze toch niet in hun eentje bij het huis? Heleen fronste. Waarom niet? Ze zijn zo vaak alleen... Ik vind het geen prettig idee. Wat kan er gebeuren? Jemig. De irritatie droop van Carlos stem. Ze kunnen hier toch zwemmen. Er is niemand! Wat heb jij ineens? Heleen keek haar man onderzoekend aan. Ze voelde zelf ook irritatie opkomen bij zijn overtrokken reactie. Doe even normaal. Antwoord kreeg ze niet. Carlo keek haar recht aan, leek iets te willen zeggen, maar draaide zich toen om en liep weg. Heleen keek verbaasd naar zijn rug. Het volgende moment werd ze afgeleid doordat Florian aan haar arm trok. Mam, mag het? Mag het? Oké, ging ze overstag, maar niet te veel herrie maken, hè. Doen we niet! Met het volume waarop hij die belofte maakte, verbrak hij hem meteen weer. Heleen keek toe hoe de kinderen zich uit hun kleren werkten. Allebei hadden ze blijkbaar vanochtend al zwemkleding aangetrokken. Vaak gebeurde het dat ze bij hun zondagse bezoekje aan het dorp bevriende kinderen tegenkwamen en dan werd er ter plekke besloten bij een van hen thuis te gaan zwemmen. Een zwembad in de tuin was voor veel gezinnen hier immers gewoon een gegeven, niet de exceptionele luxe die het in Nederland was. Carlo dook weer naast haar op met zijn gereedschapskist in zijn hand. Ze wilde iets zeggen over zijn gedrag, maar hij was haar voor. Ik ga even kijken naar die lekkende kraan op kamer drie. Die wil ik gerepareerd hebben voordat de nieuwe gasten vanmiddag komen. Van de irritatie was niks meer merkbaar. Heleen twijfelde even, maar liet het erbij. Het laatste waar ze zin in had, was ruzie. Ze knikte. Ik ga de welkomstmandjes klaarmaken. Hebben we nog van die lekkere rosé, of zal ik die witte pakken? Volgens mij hebben we nog twee flessen rosé. Ik zal Giorgio bellen of hij nog voorraad heeft. Giorgio was de eigenaar van een wijnwinkeltje in het dorp. Daarnaast leverde hij aan veel restaurants. Hij was gespecialiseerd in Toscaanse wijnen en wist hen altijd te verrassen met iets nieuws, dat nog lekkerder was dan ze daarvoor hadden geproefd. Heleen had gemerkt dat gasten het leuk vonden om bij aankomst verrast te worden met een mandje met lokale producten en wijn mocht daarin natuurlijk niet ontbreken. Aan de kant, ik kom eraan! hoorde ze Florian joelen voordat hij met een grote boog naast zijn zus in het zwembad sprong. Heleen zuchtte even vermoeid. Het had gewoon weinig zin om te proberen hem tot kalmte te manen. Ze kon hem maar beter even laten begaan, er waren nu toch geen gasten. Tegen die tijd dat die aankwamen, zou hij in elk geval een beetje energie minder hebben. Ze liep naar het keukentje, waar het ook al bloedheet was. Ze zette de fan aan het plafond aan, die een klein beetje verkoeling bracht. Daarna begon ze de mandjes samen te stellen. Er zouden twee gezinnen en een echtpaar komen. Opa en oma die voor hun veertigjarig huwelijk hun kinderen, aanhang en kleinkinderen meenamen naar Italië. Heleen had een kaart gekocht voor het echtpaar om hen te feliciteren met hun huwelijksfeest, die ze in de mand stopte. Daarnaast deed ze er behalve een fles wijn ook een fles champagne en twee glazen bij. Het was dit soort details dat een verblijf in de casa vanaf het begin goed maakte. Neuriënd vulde ze de andere mandjes met wijn, een fles vers vruchtensap, chocolade en Italiaanse koekjes. Mam! Sophia verscheen in de keuken, druipend van het water. Mogen we wat drinken? Lieverd... Heleen keek afkeurend naar het waterballet. Is het nou zo moeilijk om je even af te drogen voordat je naar binnen loopt? Sorry... Heleen pakte een oude handdoek en maakte de vloer droog. Daarna legde ze hem neer, zodat Sophia erop kon gaan staan. Wat wil je drinken? Cola. Heleen trok haar wenkbrauwen op. En nu echt? Je vroeg het. Maar je weet dat dat niet mag. Ze haalde diep adem en streek een haarlok uit haar gezicht. Het was veel te warm om dit soort discussies met haar dochter te voeren. Dus wat wil je wel? Appelsap. Heleen trok de koelkast open en haalde er twee plastic flesjes sap uit. Hier, neem dit maar mee naar buiten. Niet in de tuin laten liggen, hè? Sophia beloofde het en liep weg. Heleen keek haar na, en zuchtte bij het zien van de natte voetstappen. Vanaf het begin hadden ze de kinderen duidelijk gemaakt dat de casa nu was waarvan ze leefden. Voor hen alle vier was het zaak om zich te realiseren dat de uitstraling van de casa allesbepalend was. Ze vond het goed dat Sophia en Florian daar ook van doordrongen raakten, al werkte het niet altijd, zo bewees het spoor op de vloer. Ach, ze kon vast ook niet van de kinderen verwachten dat ze daar altijd mee bezig waren, als ze er zo nu en dan rekening mee hielden, was het al mooi. Ze hoefden echt niet hun hoofd te breken over hoe ze konden zorgen dat de kamers volgeboekt zaten en dat de gasten het naar hun zin hadden, maar Heleen vond het helemaal niet slecht dat ze iets meekregen van hoe je een bedrijf runde en wat gastvrijheid inhield. In Nederland had ze de kinderen wat extra zakgeld laten verdienen met de auto wassen en helpen in de tuin, hier gaf ze hen een paar euro als ze het terras veegden of hielpen met de kamers schoonmaken. Daar werden ze echt niet minder van. Ze liep naar de receptie en pakte een rol transparante folie. In de keuken pakte ze de mandjes in en niette er de speciale welkomstkaartjes van Casa Helena aan vast. Tevreden bekeek ze het resultaat. Mam! Ze draaide zich om. Sophia stond weer in de keuken, opnieuw druipend van water. Wat heb ik nou gezegd? schoot Heleen uit haar slof. Nu sta je weer de hele boel nat te maken! Maar mam... Is het nou zo moeilijk om even na te denken? Heleen pakte de inmiddels natte handdoek en gooide die op de grond, de protesten van haar dochter negerend. Met nijdige bewegingen begon ze de vloer droog te vegen. Je bent toch niet doof? Florian is weg! Sophias stem klonk half huilend. Wat? Heleen stopte midden in een beweging. Ze bleef staan met één been op de handdoek en keek haar dochter aan. Hoe bedoel je? Ik had drinken gehaald en toen zag ik hem nergens meer. Maar ik dacht dat hij zo terug zou komen, dus ging ik weer zwemmen, maar hij is er niet. Ze keek haar moeder aan. Ik heb hem al geroepen, maar hij komt niet. Heleen fronste. Hij is vast ergens in de tuin. Ze liep met haar dochter mee naar buiten. Het zwembad was inderdaad verlaten. Florians kleren lag in een slordige bult op het gras. Florian! riep ze. Flo! Kom eens hier! Geen reactie. Heleen liep een stukje de heuvel af, naar de rand van de tuin. Daar stond een hek, dat niet veel voorstelde. Er zaten grote kieren onder, waar Amico altijd doorheen was gekropen. Een klein loophekje verschafte toegang tot een pad dat verder de heuvel afliep. Na een meter of vijftig vertakte het pad zich in een gedeelte dat het bos in liep en een gedeelte dat verder naar beneden liep, het dal in. Heleen voelde aan het hekje, dat met een schuif dicht zat. Florian liep weleens de tuin uit, maar had de gewoonte het hek vervolgens gewoon op te laten staan. Hij is niet weggegaan, zei Heleen dan ook. Ze draaide zich weer om en speurde de tuin af. Flo! De deur van een van de appartementen op de bovenverdieping ging open. Carlo verscheen op het klein balkonnetje. Wat is er aan de hand? Is Florian bij jou? Nee, hoezo? We kunnen hem niet vinden. Florian! Ze keek weer om zich heen, maar van haar zoon ontbrak ieder spoor. Misschien is hij even naar huis gelopen, zei ze tegen Sophia. Omdat hij een bal wilde halen, of zoiets. Ik ga kijken. Sophia liep op een drafje weg. Heleen keek omhoog naar Carlo. Vreemd, zei ze, terwijl ze probeerde het ongeruste gevoel dat zich langzaam door haar lichaam verspreidde te onderdrukken. Het is niks voor Flo om zomaar weg te lopen. Ze verwachtte half dat Carlo zijn schouders zou ophalen en zou zeggen dat hij vast elk moment weer kon opduiken. Als iemand niet snel bezorgd was, dan was hij het. Maar haar man staarde haar aan, zijn mond een beetje open en met iets van schok op zijn gezicht. Ondanks de hitte voelde Heleen een rilling langs haar rug gaan. Wat is er? vroeg ze met een stem die licht trilde. Maar ze kreeg geen antwoord. Hoofdstuk 7 Hij is ook niet thuis. Aan Sophias hijgende stem en vuurrode gezicht was te merken dat ze had gerend. Hebben jullie hem al? Heleen schudde haar hoofd. Ze had inmiddels binnen gezocht en was nu bezig om samen met Carlo de hele tuin door te lopen. Maar zowel in de moestuin als tussen de olijfbomen kon ze Florian niet vinden, en verder was de tuin zo open, dat verstoppen vrijwel onmogelijk was. Ze was opgehouden met roepen. Onrustig liep ze heen en weer en keek rond, alsof Florian elk moment zomaar kon opduiken. Ze hoorde het hekje open en dicht gaan en keek met een ruk om, maar het was Carlo. Hij schudde zijn hoofd. Ik ben een eind het paadje afgelopen, maar ik zie hem nergens. Ik zou niet weten waarom, antwoordde Heleen. Hij wilde juist zo graag zwemmen, omdat hij het warm had. Waarom zou hij dan ineens besluiten in het bos te gaan lopen? Carlo haalde zijn schouders op. Dat weet ik ook niet. Maar je weet hoe hij is. Het ene moment wil hij dit en dan bedenkt hij ineens iets anders. Heleen keek hem aan, totaal niet overtuigd. Hij zei gisteren wel iets... Carlo staarde nadenkend in de richting waaruit hij net was gekomen. We waren in de tuin en ineens zei hij dat hij Amico het bos in zag lopen. Hij wilde meteen gaan kijken. Daar hoorde Heleen van op. Dat heb je niet verteld. Ik heb hem uitgelegd dat ik begreep dat hij Amico miste, maar dat het niet mogelijk was dat hij hem zag. Hij wilde samen gaan zoeken, maar dat heb ik niet gedaan. Ik wilde hem geen hoop geven. Hij haalde diep adem. Ik had er niet meer aan gedacht, maar nu... Misschien is hij wel gaan kijken. Heleen knikte langzaam. Waar was dat? Bij het bos. Ik ga erheen. Nee, blijf jij maar hier. Ik ga. Carlo liep de tuin weer uit. Sophia kwam naast Heleen staan en pakte haar arm. Hij komt toch wel weer terug, hè mam? Natuurlijk, antwoordde Heleen, maar ze hoorde zelf de angst die in haar stem doorklonk. Eén keer eerder was ze Florian kwijt geweest. In Blijdorp, nu vier jaar geleden. Een ondernemend mannetje was hij altijd al geweest en toen ze even niet oplette, was hij op zoek gegaan naar de leeuwen, zijn grote favorieten in de dierentuin. In de halve minuut die ze nodig had om een pakje drinken te pakken en aan de over dorst zeurende Sophia te geven, had Florian de benen genomen. Achteraf had Heleen zich wel voor haar kop kunnen slaan dat ze hem niet in zijn buggy had vastgegespt, maar dat leverde over het algemeen zon brulpartij op, dat ze hem maar gewoon zelf liet lopen. Het had een halfuur geduurd voor ze hem terug had. Een halfuur waarin ze hem in gedachten al in het leeuwenhok zag zitten, of tussen de gorillas, of in het bassin van de zeeleeuwen. Florian was snel en behendig en had het talent overal ongezien doorheen te glippen. Gelukkig was het een oudere dame opgevallen dat de guitige, donkerharige peuter die naast haar naar de bavianen stond te kijken – waar Florian was gestrand toen hij de leeuwen niet kon vinden – wel erg alleen was. Ze had hem gevraagd waar zijn moeder was, hij had zijn schouders opgehaald. Dat vond de dame vreemd genoeg om er iemand van het personeel bij te roepen, en uiteindelijk was een zich van geen kwaad bewuste Florian met een huilende Heleen herenigd. Maar destijds was hij drie jaar geweest en snapte hij niet dat zijn moeder zich zorgen maakte als hij zomaar wegliep. Nu was hij zeven en begreep hij dat dondersgoed. Nog steeds was hij onbezonnen, maar zomaar het bos inlopen omdat hij Amico meende te zien... Ze schudde onbewust haar hoofd. Het was gewoon geen logische verklaring. Opnieuw liep ze een rondje om de casa. Het hek aan de voorkant was dicht. Gasten kregen een afstandsbediening waarmee ze het konden openen. Als Florian via deze kant weg was gegaan, zou hij het kleine loophekje gebruikt moeten hebben. Dat was gesloten, maar zat zoals gewoonlijk niet op slot. Heleen keek om naar de casa. Het hekje piepte als je het opende, een geluid dat ze vanuit de keuken gehoord zou kunnen hebben. Aan de andere kant, ze had er niet op gelet en bovendien stond de radio aan. Maar waarom zou Florian via de voorkant weggaan? Ze staarde over de onverharde weg die naar beneden voerde. Na een paar seconden wendde ze haar blik af. Florian mocht dan onbezonnen zijn, hij zou nooit zonder reden zomaar weglopen. En ze zag gewoon geen enkele reden. Ze liep verder, aan de andere kant van de casa, tussen de olijfbomen door, langs de veranda. Helemaal in een hoek van de tuin stond, achter een kleine haag, een vervallen schuurtje. Het diende nergens voor. Het hout was verrot, de deur hing scheef in de sponning en Carlo zou het afbreken zodra hij tijd had. Heleen liep erheen. Helemaal in het begin had Florian het een spannende plek gevonden om te spelen. Hij had een verhaal verzonnen over een spook dat niet meer in het huis mocht wonen nu Heleen en Carlo er een agriturismo van maakten en dat zich boos in het schuurtje had teruggetrokken, zinnend op wraak. Heleen had geen idee hoe hij bij zulke verhalen kwam, maar toen hij zichzelf er zo bang mee had gemaakt dat hij er naar van ging dromen, had ze het verhaal in de ban gedaan. In plaats daarvan had ze Florian een verhaal laten verzinnen over een lief spook dat een tijdje in het schuurtje had gewoond, maar dat inmiddels samen met een ander spook gelukkig en wel in een huisje woonde. Het was nogal simpel geweest, maar gelukkig had het geholpen. Denk je dat hij daar is, mam? Sophia liep achter haar moeder aan, huiverig. Ze had de schuur nooit een erg fijne plek gevonden en zorgde dat ze niet meer dan een meter bij Heleen uit de buurt was. Heleen keek naar het vervallen bouwwerk. De deur hing zo scheef dat je zonder die te openen door de opening naar binnen kon stappen. De grendel was open en één scharnier hing nog maar aan een enkele schroef. Heleen trok de deur opzij, die krakend losliet en op de grond belandde. Sophia sprong een stukje achteruit. Ik vind het eng, mam, zei ze benauwd. Niks aan de hand, mompelde Heleen. Ze stak haar hoofd naar binnen. Het was benauwd en vochtig en het rook er naar aarde en rottend hout. Het schuurtje was niet groot, maar door het donker kon ze het niet helemaal overzien. Ze zette een paar stappen naar binnen en voelde mos onder haar voeten. Ze hadden dit echt al eerder moeten afbreken. Heleen wachtte tot haar ogen aan het donker gewend waren, maar zelfs toen kon ze niet veel ontwaren. Ze haalde haar iPhone uit de zak van haar short en zette de zaklantaarnfunctie aan. Een bundel fel, wit licht scheen op de grond. De houten vlonders waren inderdaad overwoekerd met donkergroen mos, dat veerde onder haar slippers. Tegen de muur stond wat oud tuingereedschap. Mam, kijk... Heleen draaide zich om. Sophia had een stuk touw opgeraapt, slordig afgesneden en met een rafelig uiteinde. Ze huiverde even, maar wilde Sophia niets laten merken. Dat heeft papa vast in de tuin gebruikt, zei ze luchtig. Kom, we gaan weer. Hier heeft Florian zich in elk geval niet verstopt. Sophia liet het touw met een vies gezicht op de grond vallen. Ze verlieten het schuurtje. Heleen wierp een blik langs de zijkant. Achter het kleine gebouwtje liep het hek niet door. De bosjes waren redelijk dicht, maar een avonturier als Florian zou zich er met gemak een weg door kunnen banen. Kom je, mam? vroeg Sophia. Ze knikte half. Zo meteen. Ze wurmde zich langs het schuurtje en keek naar de begroeiing erachter. De takken leken een beetje te zijn omgebogen, maar dat kon ook verbeelding zijn. Ze was hier hooguit vijf keer eerder geweest, ze wist niet hoe de bosjes er normaal gesproken uitzagen. Ze duwde de takken wat opzij en keek tussen de bomen en struiken door. Met wat fantasie kon je zeggen dat er een pad liep, maar zo te zien had niemand er in jaren gebruik van gemaakt. Ze probeerde door de struiken heen te kijken waar het pad uitkwam, maar dat was moeilijk te zien. Als ze de kaart van het gebied in haar hoofd nam, zou ze zeggen dat het verder aansloot op de onverharde weg die vanuit het dorp kwam, op de heuveltop waar de casa was gelegen zn hoogste punt bereikte, en daarna met een langzame afdaling uitkwam in het dal. Daar lag een aantal boerderijen. Veel contact met de bewoners ervan hadden ze niet, maar ze kenden elkaar en Heleen wist zeker dat de bewoners hen zouden waarschuwen als Florian ineens op hun erf opdook. Hij sprak voldoende Italiaans om zelf duidelijk te kunnen maken dat hij was verdwaald en waar hij woonde. Ze schrok toen ze iets achter zich hoorde. Met een ruk draaide ze haar hoofd om. Het was Sophia. Wat ben je aan het doen? Ik kijk of Florian hier misschien doorheen is gelopen. Sophia trok haar wenkbrauwen op. Waarom? Misschien zag hij iets, waar hij achteraan wilde. Heb je al iets? Carlo verscheen naast het schuurtje. Hij fronste. Wat zie je? Heleen haalde diep adem. Het lijkt op een pad, maar... Ze maakte haar zin niet af. Ze wist eigenlijk niet goed wat ze moest zeggen. Ik ben het bos in gelopen, maar daar zie ik hem ook niet. Zijn gezicht stond bezorgd. Zou hij zo ver zijn gegaan dat hij de weg niet meer terug kan vinden? Heleen wierp nog een blik op het pad en draaide zich daarna om. Dat zou kunnen, daar of anders hier. Als hij echt dacht dat hij Amico zag... En nu? vroeg Heleen. De sluimerende paniek die ze de hele tijd had weten te onderdrukken, baande zich nu een weg door haar hele lichaam. Haar hart bonkte, haar knieën begonnen te beven en ze zocht steun tegen de wand van het schuurtje. Ze wierp een snelle blik op Sophia, ze wilde haar dochter niet laten merken dat ze bang was. Laten we even teruglopen, zei Carlo. Hij was uiterlijk kalm, maar aan de lichte trilling in zijn stem hoorde Heleen dat hij er allerminst gerust op was. Met zn drieën liepen ze naar de casa. Waarom ga jij niet nog even zwemmen? stelde Carlo voor aan Sophia. Dan gaan papa en mama een paar mensen bellen om te vragen of Florian daar misschien is. Tot Heleens verbazing knikte het meisje en liep in de richting van het zwembad. Sophia was gevoelig genoeg om mee te krijgen dat haar ouders zich zorgen maakten en slim genoeg om zelf te bedenken dat Florian heus niet ineens had bedacht bij een vriendje te gaan spelen. Maar ze liet zich afleiden, al zag Heleen dat ze op een ligstoel ging zitten en voor zich uit staarde. Ze liepen naar de receptieruimte. Nu haar dochter er niet bij was, had ze moeite de paniek de baas te blijven. We moeten de politie bellen, zei ze tegen Carlo. Florian zou echt niet zomaar weglopen. Niet zo lang, in elk geval. Ze keek op haar horloge. Hij is nu al zeker een halfuur weg. Ze verwachtte half dat haar man haar zou tegenspreken. Carlo wist meestal heel lang het hoofd koel te houden, iets wat ze zowel prettig als irritant vond. Maar nu keek hij haar aan en keek zo bezorgd, dat Heleen ervan schrok. Carlo knikte en pakte de telefoon. Heleen ging op de stoel achter de receptie zitten en tikte rusteloos met haar vingers op het bureau. Ze pakte haar iPhone en ging door de lijst met contactpersonen heen, in de hoop dat ze een naam tegenkwam van iemand die hen kon helpen. Florians vriendjes woonden allemaal in het dorp. Als hij al had bedacht dat hij ergens wilde spelen, zou hij echt niet zomaar op weg gaan. Ze kwam het nummer tegen van hun buurvrouw, op tweehonderd meter afstand. Even aarzelde ze, toen drukte ze op de knop om contact te maken. Terwijl ze luisterde hoe de telefoon overging, keek ze naar Carlo, die gefrustreerd duidelijk maakte dat hij in de wacht hing. Heleen hoorde er aan de andere kant werd opgenomen. Hallo? Met Heleen Marino, zei ze. Er ging duidelijk geen belletje rinkelen en ze verduidelijkte: Van Casa Helena. De buren. Ah! Nu wist de buurvrouw het wel. Hallo. In haar toon klonk nieuwsgierigheid door. Heleen had haar één keer eerder gebeld en dat was om te vragen of de elektriciteit bij hen ook was uitgevallen toen ze zelf al een uur in het donker zaten. Dat bleek het geval en dus had Carlo zijn zoektocht naar de oorzaak van het probleem kunnen staken. Ik eh... In stresssituaties had Heleen nog weleens moeite met de Italiaanse taal. Ze kende de woorden, maar worstelde om een zin op te bouwen. We zijn op zoek naar Florian, zei ze uiteindelijk. Onze zoon. Hij is niet meer hier en ik hoopte dat jullie hem misschien hadden gezien. Nee, hier is hij niet. Althans... Heleen hoorde voetstappen en het geluid van een deur die open en dicht ging. Ik kijk even buiten. Silvio! Haar stem klonk verder weg en Heleen hoorde haar in razendsnel Italiaans met haar man praten. Daarna kwam ze weer aan de telefoon. Silvio heeft hem ook niet gezien. Is hij de weg afgelopen? Dat weten we niet. Hij was aan het zwemmen en daarna was hij ineens weg. Als we hem zien, laat ik het meteen weten. Heleen bedankte de oudere dame en hing op. Net op dat moment werd Carlo doorverbonden. Heleen hoorde hem uitleggen wat er aan de hand was. Daarna luisterde hij even, zei een paar keer kort ja en nee en knikte wat. Daarna was hij weer even stil. Heleen keek vragend. Hij gaat even kijken of er iemand heeft gebeld, zei Carlo. Misschien heeft iemand hem gezien of thuis opgevangen. Heleen knikte kort en trok haar wenkbrauwen op. Dat leek haar sterk. In de korte tijd kon Florian nooit helemaal naar het dorp zijn gelopen en hun buren zouden, ook zonder een telefoontje, heus niet de politie bellen. Ja? zei Carlo, toen de agent blijkbaar weer aan de lijn kwam. Niemand? Hij luisterde weer even en schudde toen zijn hoofd. Nee, nee. We hebben niks vreemds gezien of gemerkt. Weer een stilte. Ook geen vreemde mensen, nee. Heleen zag dat hij het gesprek moeilijk vond. Zijn adamsappel ging snel op en neer terwijl hij praatte en zijn stem trilde. Zelf had het ze het idee dat ze in een of ander vreemd toneelstuk was beland. Of eigenlijk, alsof ze er als toeschouwer naar keek. Ze wist dat ze erbij was betrokken en ze voelde de emoties, maar tegelijkertijd was het zo bizar dat het nog niet helemaal tot haar leek door te dringen. Ze keek naar de deur en kon zich bijna verbeelden dat Florian in de deuropening stond. Zijn gezicht schuldbewust, zijn kleren vol vlekken en scheuren omdat hij door het struikgewas was gekropen. Ze slikte en voelde een brok in haar keel, maar tranen kwamen er niet. Het was alsof de angst die blokkeerde. Nee, we willen niet wachten, hoorde ze Carlo zeggen. Zijn stem klonk een paar octaven hoger dan anders. Er moet iets gebeurd zijn, anders was hij niet weg. Hij zweeg even, maar wat er aan de andere kant van de lijn werd gezegd, beviel hem duidelijk niet. Een paar uur wachten? Jullie moeten hem nu gaan zoeken! Heleen keek hem aan, geschrokken. Wilde de politie echt de zaak op zn beloop laten? Hij is niet weggelopen, riep Carlo uit. Hij is zeven jaar! Kinderen van die leeftijd lopen niet zomaar weg. Hij schudde geagiteerd zijn hoofd toen de agent blijkbaar iets zei. Er was helemaal geen ruzie. Hij was samen met zijn zus aan het zwemmen en ze vermaakten zich prima. Hij was juist blij dat hij mocht zwemmen, omdat er nu even geen gasten zijn. Die kans wilde hij zich echt niet laten ontnemen, dus als hij al een stukje weggelopen zou zijn om wat voor reden dan ook, zou hij snel weer teruggekomen zijn. Hij moet verdwaald zijn of... of... Heleen kromp een beetje ineen toen Carlo het woord uitsprak, dat ze zelf niet eens in gedachten wilde horen. Of meegenomen. Carlo had er zelf duidelijk ook moeite mee. Een scala aan emoties trok over zijn gezicht, variërend van angst en verdriet tot boosheid dat hij zich blijkbaar door de agent niet serieus genomen voelde. Nogmaals, ik heb niks of niemand gezien, zei hij. Maar ik weet wel dat mijn zoontje niet zomaar uit mijn tuin verdwijnt. Hij bleef volhouden, maar de man aan de andere kant van de lijn was duidelijk van mening dat Florian nog niet lang genoeg weg was om een zoekactie te beginnen. Heleen probeerde haar boosheid niet de overhand te laten nemen en bande opkomende gedachten aan Nederland. Toen hun buurjongetje een jaar of drie geleden zomaar uit de tuin was verdwenen, had de politie bij het eerste telefoontje van zijn moeder meteen alarm geslagen. Heleen herinnerde zich nog de twee politiewagens die binnen no time voor de deur hadden gestaan en de grootschaligheid van de actie. Gelukkig was het mannetje binnen twee uur gevonden en bleek hij op weg te zijn gegaan naar de supermarkt omdat hij graag een snoepje wilde en zijn moeder had gezegd dat ze die niet in huis hadden. Alleen was hij al bij het eerste kruispunt verkeerd gelopen en uiteindelijk in een heel andere buurt beland. Maar dit was Nederland niet en hier vond de politie het duidelijk niet nodig om actie te ondernemen. Oké, hoorde ze Carlo uiteindelijk zeggen. Dan doen we dat. Ja. Goed. Met een geïrriteerd gebaar verbrak hij verbinding. Pas als hij twee uur weg is, komen ze in actie. Twee uur? Heleen keek hem geschrokken aan. Als hij is verdwaald en hij loopt de verkeerde kant uit, kan hij wel ik-weet-niet-waar zijn tegen die tijd. Carlo haalde diep adem. Dat is het beleid, volgens die agent. Omdat de meeste kinderen binnen twee uur wel weer worden gevonden. Wat dacht hij dan? Dat Flo weggelopen is, omdat hij boos is. Dat zei hij. Het schijnt vaker te gebeuren. Ik zei dat Florian helemaal niet boos was, maar daar leek hij niet naar te luisteren. En hij vroeg ook of we vreemde dingen hadden gezien? Of mensen? Carlo knikte. Ja, maar... Hij leek heel even te aarzelen. Het moment duurde zo kort dat Heleen dacht dat ze het zich had verbeeld. Daarna schudde hij zijn hoofd. We zullen die twee uur moeten wachten. Ik loop nog een keer naar het bos, misschien dat hij daar toch was en me inmiddels wel hoort als ik hem roep. Heleen keek toe hoe hij de ruimte verliet en bleef daarna besluiteloos zitten. Ze wilde het liefst gaan zoeken, persoonlijk elke vierkante meter in de omgeving uitkammen. Maar tegelijkertijd wilde ze hier blijven voor als Florian terugkwam. Heeft papa de politie gebeld? Sophia kwam binnen met een mengeling van angst en ongeloof op haar gezicht. Dat zei hij. En dat de politie denkt dat Florian zo weer terugkomt. Ja, dat klopt, antwoordde Heleen zo rustig mogelijk. Papa wilde graag weten of de politie het ook zo vreemd vindt dat Florian ineens weg is. Ze hoopte dat Sophia zich door die woorden liet geruststellen. Haar dochter bleek nu echter haarfijn aan te voelen dat Heleen dodelijk ongerust was. Ze hield haar hoofd schuin en keek haar moeder aan. Denken jullie dat Florian door iemand is meegenomen? Heleen slikte. Daar wilde ze helemaal niet aan denken. Waarom vraag je dat? vroeg ze, om tijd te rekken waarin ze een antwoord kon verzinnen dat Sophia niet verder van slag zou maken, maar dat ook recht zou doen aan de waarheid. Ze wilde niet glashard tegen haar dochter liegen. Sophia was pienter genoeg om daar zo doorheen te prikken. Omdat hij allang terug was geweest als hij even uit de tuin was gelopen, antwoordde Sophia. Hij heeft dat weleens vaker gedaan en dan mocht ik dat niet zeggen. Maar jullie merkten het nooit. Wat heeft hij vaker gedaan? vroeg Heleen. Het hek uit lopen. Hij wilde weten waar dat pad op uitkomt of zoiets. Maar het mag niet van jullie. Heleen keek haar dochter aan. Bruusker dan ze wilde vroeg ze: Waarom heb je dat niet tegen ons gezegd? Sophia sloeg haar blik neer. Flo zei dat als ik dat zou doen, hij zou zeggen dat... dat... Dat wat? Heleen stond op en liep op haar dochter af. Ze onderdrukte de neiging om haar bij haar armen te pakken en het antwoord desnoods uit haar te schudden. Dat ik een keer een koekje had gepakt uit de trommel, gooide Sophia eruit. Meteen daarna begon ze te huilen. Maar dat is al heel lang geleden en ik... ik... Ik wilde Florian gewoon niet verraden. Ze keek haar moeder aan, haar ogen betraand. Is het nu mijn schuld? Wat? Nee, natuurlijk niet, schat. Heleen spreidde haar armen en sloeg die troostend om Sophia heen. Ze moest moeite doen haar eigen tranen te bedwingen. Natuurlijk is het niet jouw schuld, herhaalde ze. Het is niemands schuld. Florian is vast gewoon verdwaald. Maar hij doet het best vaak, mam, zei Sophia met haar gezicht tegen haar moeders buik. Hij kent dat pad goed. En nu zei hij helemaal niet dat hij daarheen ging, want hij wilde juist zo lang mogelijk zwemmen tot de gasten zouden komen. Sophia hief haar gezicht op. Heeft iemand hem meegenomen? Heleen keek haar dochter aan. Heb je iets gezien? Al is het maar iets kleins, wat helemaal niet belangrijk lijkt. Probeer goed na te denken. Ze zag dat Sophia haar best deed, maar het meisje schudde haar hoofd. Ik heb niks gezien. Haar lip begon weer te trillen. Komt hij nou nooit meer terug, mama? Heleen streek over haar dochters haar. Natuurlijk komt hij wel terug, zei ze veel zekerder dan ze zich voelde. Dat weet ik zeker. Gaat de politie hem zoeken? Heleen schudde haar hoofd. Nu nog niet. Ze denken dat hij vanzelf terugkomt. Ze probeerde het geruststellend te laten klinken, maar hoorde zelf dat dat niet lukte. Hoofdstuk 8 We gaan nú naar de politie. Heleen keek naar de klok op de muur en daarna naar Carlo. Hij is anderhalf uur weg, het is genoeg geweest. Hij is niet zomaar weggelopen. Als dat al is gebeurd, dan is hij verdwaald en moeten ze hem gaan zoeken. Het is drie uur. Als ze nu gaan zoeken, hebben ze nog uren voordat het donker wordt. Carlo knikte. Je hebt gelijk. Ik ga ze bellen. Bellen? Heleen schudde ferm haar hoofd. We laten ons niet nog een keer afschepen. We gaan erheen. En hier dan? Als Florian terugkomt... Heleen keek hem aan. Als hij ergens in de buurt was, was hij allang terug geweest. Dat is niet gebeurd. Ik denk niet... Ze slikte en herpakte zich. Ik denk niet dat hij zomaar terugkomt. Net op dat moment hoorde ze geknerp van grind. Er reed een auto het terrein op, die op de kleine parkeerplaats aan de zijkant van de casa tot stilstand kwam. Ook een tweede auto reed het hek binnen. Heleen vloog naar buiten, maar de mensen die uitstapten kende ze niet. Even knipperde ze met haar ogen, toen zag ze het Nederlandse nummerbord. Haar gasten! Ze had er geen moment meer aan gedacht dat ze zouden komen. Snel keek ze om naar Carlo, die achter haar in de deuropening was verschenen. Ze wilde geen minuut meer verspillen, ze wilde nu naar de politie. Maar ze kon haar gasten ook niet zomaar aan hun lot overlaten. Carlo kwam op haar af gelopen. Laten we ze snel inchecken en dan gaan we. De mandjes staan nog niet eens op hun kamers. Doe ik wel. Hij verdween naar binnen en Heleen liep op de Nederlandse familie af. Hallo, welkom. Heleen Marino. Ze schudde handen, hoorde namen die ze meteen weer vergat. Hai. Leuk dat jullie er zijn. Lopen jullie mee naar de receptie? Ze zag dat haar gasten eigenlijk eerst hun bagage wilden uitladen en even wilden acclimatiseren, om zich heen wilden kijken, het landschap in zich wilden opnemen. Alles waarvoor ze normaal gesproken alle tijd zou gunnen. Ik zal jullie inchecken, zei ze met enige nadruk. De man van het oudere echtpaar keek haar aan en leek te begrijpen dat ze haast had. Hij fronste even, maar knikte toen. Ja, natuurlijk. Ik loop mee. Wat een prachtige plek hebben jullie hier. Zeker, ja. Bedankt. Heleen moest zich inhouden om niet op een drafje naar binnen te gaan. Vanuit haar ooghoek zag ze Sophia, die wat besluiteloos stond te wachten. Ze ging achter de receptie zitten en maakte snel het papierwerk in orde. Normaal gesproken zorgde ze dat alles al klaar lag, maar nu was ze daar niet aan toe gekomen. Ze printte de incheckformulieren, terwijl ze zich moest inhouden om niet te vloeken over de traagheid van de printer. Als u hier en hier uw handtekening wilt zetten, zei ze tegen de man. Tot haar frustratie zag ze dat hij eerst het hele formulier ging lezen en daarna pas de pen oppakte. Hij draaide zich om, antwoordde op iets wat een van zijn kinderen zei en richtte zijn aandacht daarna weer op het papier. Heleen keek onopvallend naar de klok. Weer een kwartier verstreken. Zal ik dit even invullen? De man wees naar een aantal ontbrekende gegevens, die Heleen nog uit een mail op het formulier moest overnemen. Maakt u zich geen zorgen, zei ze zo ontspannen mogelijk, dat doe ik straks wel. Uw handtekening is echt het enige wat ik nodig heb. Oké. De man ondertekende het papier en schoof het daarna terug naar Heleen. Ze trok het naar zich toe, opende een la en legde het erin. Daarna draaide ze zich om naar de sleutelkast en pakte snel de drie betreffende sleutels. Uw kamers zijn nummers twee, drie en vier. Ze liggen op de eerste verdieping. Is er een lift? Nee, de trap bevindt zich daar. Ze maakte een handgebaar in de juiste richting. Ik zal uw bagage naar boven brengen. Dat was Carlo. Hij pakte drie koffers tegelijk op en liep in hoog tempo de trap op. Heleen sloot even haar ogen. Hun goede naam, de gastvrijheid, de hele casa – het kon haar op dit moment gestolen worden. Uiteindelijk stond de bagage op de bovenverdieping en waren de gasten naar hun kamers verdwenen. Carlo had hen uitgelegd dat het tegen hun gewoonte was, maar dat ze allebei even weg moesten voor iets dringends. En dat ze later terug zouden komen om vragen te beantwoorden, mochten die er zijn. De gasten leken niets te merken van de stress en hadden geknikt en nogmaals hun bewondering over Casa Helena geuit. Moest dat zo lang duren? vroeg Heleen geïrriteerd toen ze zich met zn drieën vanaf de casa naar hun huis haastten. Ze hadden best hun eigen bagage kunnen dragen. Carlo keek om. We kunnen die mensen moeilijk aan hun lot overlaten. Nu zijn we weer een halfuur later. Carlo gaf geen antwoord. Ze bereikten hun auto en stapten snel in. Carlo gaf gas en ze draaiden de weg naar het dorp op. Harder dan goed was voor de vering en de schokdempers van de Fiat reden ze naar beneden. Een paar keer stootte Heleen bijna haar hoofd aan het plafond, zo hard gingen ze door de kuilen, maar ze merkte het nauwelijks. Carlo parkeerde naast het centrale plein, waaraan het politiebureau was gelegen. Het was een losen laadzone waar een auto maximaal tien minuten mocht staan, maar geen van beiden maalden ze erom. Heleen stapte uit en zette koers naar het bureau. Ze voelde Sophias warme hand in de hare. Haar dochter moest bijna rennen om haar bij te houden. Heleen wilde iets zeggen om haar gerust te stellen, maar ze kon simpelweg niets bedenken. Heleen draafde de paar treden van het bordes op en ging het bureau binnen. Ze hoorde Carlo vlak achter haar. Het was druk in de ontvangstruimte. Ze keek naar de banken tegen de muur, waar geen plek meer vrij was. Aan de balie stond een Italiaanse familie, die op hoge toon iets duidelijk probeerde te maken aan een jonge agente, die met één vinger iets intypte op de computer. Heleen ving een paar woorden op en begreep dat het over een inbraak ging, zo te horen in een auto. Ze ging achter de familie in de rij staan en tikte ongeduldig met haar voet tegen het linoleum. Elke keer als de agente hen beloofde dat er echt iemand zou komen om hun aangifte op te nemen, begonnen ze weer met veel drama uit te leggen dat hun auto was opengebroken en dat er blijkbaar iets duurs was gestolen. Heleen begreep niet helemaal wat dat dan was en het interesseerde haar nog veel minder. Dit duurde veel te lang. Ze keek vluchtig naar Carlo en zond hem een veelbetekenende blik. In zijn ogen zag ze dezelfde onrust als zij voelde. Hij knikte en duwde zonder pardon de vrouw voor hem aan de kant, zodat hij voor de balie kwam te staan. Dat kwam hem op een verontwaardigde reactie te staan, niet alleen van de vrouw maar van de hele vijfkoppige familie. Carlo leek het nauwelijks te horen. U moet ons helpen, zei hij tegen de agente achter de balie, die nu helemaal niet meer leek te weten wat ze moest doen. Onze zoon is vermist. Meneer, u moet even wachten, zei de vrouw. Ze keek met iets van verontschuldiging in haar ogen naar de familie, die hevig protesteerde tegen Carlos actie. Heleen moest zich inhouden om niet in woede te ontsteken. Normaal gesproken kon ze altijd wel lachen om al het drama dat Italianen maar al te graag tentoonspreidden, nu was ze in staat om desnoods fysiek geweld te gebruiken om deze mensen te laten ophouden. Ik kan niet wachten, hoorde ze Carlo zeggen. We moeten nu iemand van de recherche spreken. Onze zoon is meer dan twee uur geleden uit onze tuin verdwenen en sindsdien hebben we hem gezocht. Maar hij is nergens te bekennen. Hij is... Iemand heeft... U moet ons nu helpen! Heleen wist niet of de vrouw de urgentie inzag of gewoon van het gedoe voor de balie af wilde zijn, maar ze pakte de telefoon en voerde een kort gesprek, waarvan Heleen niks kon verstaan. Daarna wees ze naar de volle wachtruimte. Er komt zo iemand aan. Carlo draaide zich om en pakte zijn vrouw bij haar arm. Er was nergens meer plek en ze gingen tegen de muur staan. Heleen staarde als gehypnotiseerd naar de schuifdeuren, maar minutenlang gebeurde er niks. Net toen ze op het punt stond opnieuw naar de balie te lopen en de heetgebakerde familie voor de tweede keer opzij te schuiven, gingen de deuren open. Een agent van een jaar of zestig verscheen in de wachtruimte. Hij trok zijn borstelige wenkbrauwen op en keek rond, schijnbaar verbaasd bij het zien van zoveel mensen. Heleen wachtte niet af tot hij hen zou roepen. Ze stapte meteen op hem af, gevolgd door Carlo en Sophia. Rechercheur? vroeg ze. De man keek ook naar haar met enige verbazing en He leen begon te vermoeden dat het zijn normale blik was. Marino? Dat zijn wij, zei Heleen ongeduldig. De man knikte, bleef even staan en gebaarde toen dat ze mee konden lopen. Ze gingen door de schuifdeuren en linksaf. Nog maar een paar dagen geleden waren ze op dezelfde gang geweest. De rechercheur ging hen voor een kamer in. Een andere dan de vorige keer, maar de inrichting was identiek. Een bureau met één stoel erachter en twee ervoor. Er stond een computer die zijn beste tijd had gehad en de vaalgeel geschilderde muren konden wel een likje verf gebruiken. Op de vloer lag linoleum, net als in de rest van het bureau. Het was warm in de kamer, van een airconditioning hadden ze hier duidelijk nog nooit gehoord. Heleen nam plaats op een van de stoelen, Carlo ging naast haar zitten. Sophia kroop bij haar vader op schoot. De rechercheur bood hen iets te drinken aan, dat ze allebei afsloegen. Zelf nam hij ook niks en ging achter het bureau zitten. Hij trok een la open, haalde er een papier uit en keek hen daarna vragend aan. Uw zoon? Wat is er aan de hand? Carlo vertelde in een paar zinnen wat er was gebeurd. Het is niks voor hem, benadrukte hij daarna. Als hij al eens de tuin uitgaat, is hij altijd snel weer terug. Dat doet hij vaker? Nee, nee. Carlo schudde driftig zijn hoofd. Niet vaak. Maar áls het al eens gebeurt, gaat hij nooit ver. En hij weet altijd de weg terug te vinden, hij kent het bos in de buurt en alle paadjes. De agent knikte. Het was stil in de ruimte terwijl hij aantekeningen maakte. Het enige geluid kwam van de zwiepende fan aan het plafond, die nauwelijks verkoeling bracht. De agent keek op, langs Heleen heen, naar de klok die aan de muur hing. Dus hij is nu ruim tweeënhalf uur weg. Jullie moeten hem gaan zoeken, zei Heleen. Er is iets ergs gebeurd, dat kan niet anders. Heeft u een foto van hem? Heleen knikte en haalde haar telefoon uit haar tas. Ze zocht er eentje uit waar Florian duidelijk opstond en liet die aan de agent zien. Hij knikte. Mail die maar even. Met een tik tegen de muis wekte de rechercheur de computer tot leven. Het leek hem moeite te kosten zich te herinneren hoe hij het apparaat ook alweer moest gebruiken, maar even later had hij het mailprogramma opgestart. Heleen had intussen drie fotos doorgestuurd. De rechercheur knikte. Ze zijn binnen. Hij klikte wat, typte iets in en klikte opnieuw. Daarna pakte hij de telefoon en belde blijkbaar iemand die in de buurt van de printer was en die de fotos moest komen brengen. Het viel Heleen nog mee dat er überhaupt een printer aanwezig was en dat die blijkbaar ook fotos kon printen. Dus hij is uit de tuin gegaan en daarna hebben jullie hem niet meer gezien? Heleen schudde haar hoofd. We hebben hem ook niet uit de tuin zien gaan. Hij was met zijn zus aan het zwemmen. Zij liep even naar binnen om iets te drinken te halen en toen ze terugkwam, was Florian verdwenen. Hoeveel tijd zat daartussen? Een paar minuten. De agent krabbelde iets op het blaadje. Zou het kunnen dat hij een grapje wilde uithalen en zich wilde verstoppen? En dat hij toen verder weg is gegaan dan hij had moeten doen en verdwaald is? Heleen keek naar Carlo. Ze vond het een belachelijke suggestie en zo te zien dacht hij daar hetzelfde over. Er zijn genoeg plekken om je te verstoppen in de tuin of net daarbuiten. Als hij dat wilde, had hij na een paar minuten tevoorschijn kunnen komen. Dan was hij echt niet verdwaald. De agent keek hem nadenkend aan. Uiteindelijk knikte hij. Oké. En u heeft niks vreemds gezien, vandaag of ergens in de afgelopen dagen? Iets dat toen onbelangrijk leek, maar dat nu misschien in een ander licht is komen te staan? Hij keek Carlo aan, maar Heleen antwoordde. Het duurde haar allemaal veel te lang. Nee, dat hebben we niet, zei ze gehaast. Er is echt al van alles door ons hoofd gegaan, maar we kunnen geen enkele verklaring vinden. Er moet iets gebeurd zijn. Een ongeluk of... Ze schudde haar hoofd. Haar stem klonk verstikt toen ze haar zin afmaakte. Of iemand moet hem hebben meegenomen. De agent keek haar aan, maar gaf geen antwoord. Heleen probeerde te peilen of hij de suggestie geloofwaardig of volkomen belachelijk vond. Ergens hoopte ze op het laatste. Ergens hoopte ze dat hij zou zeggen dat zoiets nog nooit was gebeurd in deze regio en dat hij ervan overtuigd was dat het ook nu niet het geval was. Ze hunkerde naar geruststelling en tegelijkertijd wist ze dat maar één ding haar gerust zou stellen, en dat was Florian veilig en wel in haar armen sluiten. Jullie gaan hem zoeken, toch? vroeg ze, aangezien de agent daar nog steeds niks over had gezegd. De man knikte. Zeker. Na twee uur vermissing gaan we ervan uit dat een kind niet zelf de weg kan terugvinden of dat er een andere reden is dat hij of zij nog niet terug is. Om beter te kunnen zoeken heb ik zoveel mogelijk informatie nodig, daarom vraag ik u alles wat ook maar enigszins van belang zou kunnen zijn te delen. En ik heb de fotos die u net heeft gestuurd in ons landelijke systeem gezet. Alle korpsen in het land weten nu dat uw zoon is vermist, en de korpsen in de regio worden extra alert gemaakt. Zelf gaan wij in de omgeving zoeken. Met hoeveel mensen? vroeg Carlo. Nu is het nog licht, nu kan het gebied worden uitgekamd. Als het straks donker is... Hij maakte die zin niet af. Heleen wierp een blik op hem. In zijn ogen zag ze haar eigen angst gereflecteerd. We pakken het groot aan, verzekerde de rechercheur hem. De ervaring is dat de meeste kinderen in de eerste uren van een zoekactie worden teruggevonden. Heleen moest op haar tong bijten om niet uit te roepen dat ze dan wel wat eerder hadden mogen beginnen. Ze vond het onbegrijpelijk dat de politie twee kostbare uren verspilde met wachten, ze wist dat juist de eerste uren van groot belang waren. We zullen het gebied rond uw huis te voet uitkammen, legde de agent uit. Dat doen we in een straal van ongeveer vijf kilometer. Ik ga een team formeren van zon twintig agenten, van dit korps en korpsen uit de regio. Ook ga ik zo meteen mijn collegas in Siena vragen twee speurhonden met hun geleiders te sturen. De honden zijn speciaal opgeleid om geursporen te volgen. We hebben iets nodig dat de geur van uw zoontje heeft. Een kledingstuk dat hij vandaag heeft gedragen, een paar schoenen... Dat ligt thuis, zei Heleen snel. We komen ook naar uw huis toe, vanaf daar beginnen we onze zoektocht. Ik heb ongeveer een halfuur nodig om het team bij elkaar te roepen en naar u toe te komen. Het beste is als u vast naar huis gaat en daar blijft, voor het geval uw zoontje op eigen kracht de weg terug kan vinden. Ik ga helpen zoeken, zei Carlo vastbesloten. We hoeven niet met zn tweeën thuis te blijven. De agent stond op en pakte het papier waarop hij aantekeningen had gemaakt. Dat zag er niet erg georganiseerd uit, maar toch begon Heleen iets meer vertrouwen in de politie te krijgen. De zoekactie klonk in elk geval professioneel. Hoofdstuk 9 Heleen keek toe hoe de agent de ruimte verliet en stond daarna op, gevolgd door Sophia en Carlo. Allerlei gedachten raasden door haar hoofd, vergezeld van evenzoveel emoties. Ze concentreerde zich op één ding. Elk detail kon belangrijk zijn, had de agent gezegd. Ze moest zich dan ook elk detail zien te herinneren. Geen van drieën zei iets toen ze naar huis reden. Heleen nam in gedachten uur voor uur de dag door. Hun bezoek aan Roberto. Ze waren een paar mensen tegengekomen die ze kenden, voornamelijk via de school van de kinderen. Ze hadden gedag gezegd en vriendelijk geknikt, meer niet. Hoe ze ook haar best deed, daar was niks vreemds in te ontdekken. Ook bij Roberto was alles precies zoals anders geweest. Even dacht ze aan Isabella, die ze in gezelschap van de onbekende jongen op het dorpsplein hadden gezien. Was het vreemd dat ze niet had gezegd dat ze in deze omgeving blijkbaar iemand kende? Heleen liet die gedachte even rondgaan, maar schudde toen haar hoofd. Ze had een paar keer een praatje met de vrouw gemaakt, maar Isabella was erg gesloten geweest. Zo raar was het dus niet dat ze Heleen dat niet had verteld. Ze ging verder. Ze waren naar huis gereden en de kinderen wilden zwemmen. Daar was ook niks vreemds aan geweest. Florian was gewoon zichzelf geweest: druk, vrolijk en aanwezig. Nog één keer pijnigde ze haar hersenen, maar nee, er was geen enkel detail dat opviel. Gefrustreerd beet ze op haar lip. Al was er maar één klein dingetje, een aanknopingspunt, íéts waarmee de politie verder kon... Ze blikte opzij naar Carlo en wist dat het hem zon beetje hetzelfde moest vergaan als haar. Hij vroeg zich ongetwijfeld dezelfde dingen af, probeerde zich ook dat ene detail te herinneren dat er simpelweg niet was. Hij keek voor zich uit met een mengeling van angst en verbetenheid op zijn gezicht. Heleen stak haar hand uit en raakte even zijn been aan. Carlo leek ervan te schrikken en keek met een ruk opzij. Hun blikken ontmoetten elkaar, maar geen van beiden zei iets. Ik ga bij de casa kijken, zei Heleen zodra Carlo de auto had geparkeerd. Ze durfde al niet eens meer te hopen dat Florian terug was gekomen, maar ze moest het zeker weten. Carlo knikte en liep samen met Sophia naar het huis. Heleen nam het pad richting de casa. Al van een afstandje hoorde ze vrolijke stemmen en het gespatter van water. Even veerde haar hart op, maar meteen realiseerde ze zich dat het hun vanmiddag gearriveerde gasten waren. Ze keek op haar horloge. Nog een halfuur voordat de andere gasten zou arriveren. Ze had geen moment meer aan hen gedacht. Ze moest haar gasten uitleggen wat er aan de hand was en dat hier zo meteen een politiemacht zou staan, maar op een of andere manier aarzelde ze. Alsof het dan nog echter zou zijn. Wat nergens op sloeg, want echter dan dit werd het niet. Heleen haalde diep adem en vermande zich. Ze liep richting het zwembad, waar ze vrolijk werd begroet. Zon verfrissende duik hadden we wel verdiend, zei de vrouw van het echtpaar, die op Heleen af kwam lopen. Achter haar sprongen twee kleinzoontjes met veel kabaal in het water. Ze waren van Florians leeftijd, zag Heleen. Ze beet op haar lip. Een gebaar dat de vrouw verkeerd interpreteerde, want enigszins geschrokken zei ze: Sorry, maken ze te veel herrie? Ik kan me voorstellen dat... Nee, nee. Heleen schudde haar hoofd, keek naar de grond en hief toen haar gezicht weer. Nee, laat ze maar lekker. Het is alleen... De vrouw hield haar hoofd schuin. Wat? Heleen wist niet goed hoe ze het moest zeggen. Er komt zo meteen politie, begon ze. Dus daar eh... moeten jullie dan niet van schrikken. Politie? Is er iets gebeurd? Ja, onze zoon, hij is eh... Ze had moeite het woord uit te spreken. We weten niet waar hij is. Ach, jeetje. De vrouw sloeg haar hand voor haar mond. Wat naar. Hoe oud is hij? Zeven. Hij was vanmiddag aan het zwemmen en ineens was hij weg. We hebben hem overal gezocht, maar... Ze schudde haar hoofd. De politie komt zo hiernaartoe. Jeetje, herhaalde de vrouw. Wat naar. Kunnen wij iets doen? Helpen zoeken? Heleen voelde tranen opkomen bij het lieve gebaar, die ze driftig wegknipperde. Dat is lief aangeboden. Maar de politie... Ze maakte een vaag handgebaar naar de heuvels achter de casa. Ze gaan met een speciaal team zoeken. En met honden. De vrouw raakte even haar arm aan en kneep er bemoedigend in. Ik weet zeker dat ze hem snel vinden. De politie kan zo veel. Misschien is hij alleen maar verdwaald. Heleen knikte bij de bemoedigende woorden, terwijl ze eigenlijk wilde uitschreeuwen dat Florian helemaal niet verdwaald was. Maar ze zei: Ja, laten we dat maar hopen. Alle agenten van dit korps en alle korpsen in de regio kijken naar hem uit. Ze keek toe hoe de vrouw terugliep naar haar familie en haar kleinkinderen tot stilte maande. Daarna liep ze naar de receptieruimte, waar ze besluiteloos ging zitten. Meteen veerde ze weer op en begon heen en weer te lopen, alsof dat haar malende gedachten tot rust zou brengen. Ze keek op toen ze een beweging in de deuropening zag. Het was Carlo. Hé, zei ze. Hij knikte, maar gaf geen antwoord. Waar is Sophia? In de tuin. Heleen bestudeerde zijn gezicht. Naast bezorgdheid was er nog iets, wat ze niet goed kon duiden. Wat is er? Hij kwam dichterbij, pakte haar arm en liet die toen weer los. Besluiteloos stond hij tegenover haar. Ik moet je iets vertellen. Een vreemd gevoel bekroop Heleen. Ze keek haar man aan. Wat is er dan? Carlo haalde diep adem, deed zijn mond open, maar liet de lucht toen weer ontsnappen. Er is iets wat je niet weet. Heleen haakte haar blik in de zijne. Ze durfde bijna geen adem te halen. Even stonden ze allebei onbeweeglijk, toen draaide Carlo zijn gezicht, alsof hij haar niet wilde aankijken terwijl hij het vertelde. Het gaat over die Isabella, zei hij met een stem die vreemd klonk. Heleens hersenen werkten op topsnelheid. Isabella? Je bedoelt die vrouw die hier een paar dagen is geweest? Ze was op van alles voorbereid, maar niet hierop. Wat heeft zij ermee te maken? Ze heet geen Isabella, maar Adriana. En ik denk dat ze hier voor mij is. Waar heb je het in vredesnaam over? Laten we even gaan zitten. Zitten? Heleen hoorde haar eigen stem omhoog schieten. Ik wil helemaal niet zitten. Ik wil dat je me vertelt wat er aan de hand is. Toch volgde ze Carlo, die plaatsnam op de bank in de ruimte. Ze ging naast hem zitten, op het puntje, en keek hem aan terwijl ze koortsachtig probeerde de puzzelstukjes aan elkaar te leggen. Wie is Adriana? Toen ik in Italië woonde, had ik een relatie, zei Carlo. We waren anderhalf jaar bij elkaar, het ging uit toen ik naar Nederland terugkeerde. Of eigenlijk al iets daarvoor. Die vrouw was Adriana. En jij denkt dat Isabella dezelfde vrouw is? Carlo knikte. Ik vond haar al iets bekends hebben, maar ik dacht er verder niet zo over na. Het kwam nog niet bij me op dat zij het zou kunnen zijn. Maar toen ik haar vandaag zag... Heleen kneep haar ogen samen. In het dorp, bedoel je? Ja, samen met die jongen... Hij haalde diep adem en keek zijn vrouw aan. Daarna gooide hij de woorden zon beetje voor haar voeten. Ze was zwanger toen ik haar verliet. Heleen hapte naar lucht. Ze staarde haar man aan, sloeg haar hand voor haar mond en liet die toen weer zakken. Ze wilde iets zeggen, maar leek simpelweg niet in staat woorden te vormen. Carlos mond bewoog en ze hoorde geluid, maar haar oren suisden zo hard, dat ze geen woorden opving. Hij stak zijn hand naar haar uit, maar ze trok de hare gealarmeerd weg. Ze kwam overeind, zette een paar passen bij hem vandaan en ging toen in een andere stoel zitten. De ruimte leek om haar heen te draaien. Heleen... Uiteindelijk drongen er weer woorden tot haar door. Heleen, je moet begrijpen dat ik... Wat? Ze keek hem aan, haar stem verstikt, al haar spieren verkrampt. Wat moet ik begrijpen? Dat jij een vrouw en een kind hebt achtergelaten en dat het nooit bij je op is gekomen dat met mij te delen? Een gedachte kwam op, die ze het liefst zo snel mogelijk wilde wegdrukken. Maar ze moest het vragen. Was dat hem? Vandaag? In het dorp? Was dat jouw zoon? Carlo beet op zijn lip en haalde met een hulpeloos gebaar zijn schouders op. Het zou kunnen. Ik heb nooit meer iets van Adriana gehoord. Ik weet niet of het een jongen of een meisje was. En ik weet ook niet... Hij wendde zijn blik af. Ik verdacht haar ervan dat ik niet de enige was. Ze was populair en dat wist ze. Ze speelde met mannen. Ze genoot van de aandacht, daar kickte ze op. Ze kon niet zonder. We hadden er vaak ruzie over. Ik heb haar nooit betrapt, maar... Ik praat niet goed wat ik heb gedaan, maar ik heb het voor mezelf verantwoord met de gedachte dat het kind niet noodzakelijkerwijs van mij hoefde te zijn. Heleen kon niet anders dan staren. Ze wist niet wat ze hiermee aan moest. Toen ik wegging heb ik gezegd dat als het mijn kind was, ik mijn financiële verantwoordelijkheid zou nemen, ging Carlo verder. Ze had mijn nummer, maar ze heeft nooit gebeld. In de loop van de jaren daarna ben ik gaan geloven dat het mijn kind dus niet was. Adriana was dol op geld en op mooie spullen. Ik was ervan overtuigd dat als ze mij financieel kon uitknijpen, ze dat zeker zou hebben gedaan. Hij wreef over zijn voorhoofd en schudde zijn hoofd. Dat ze ook zoiets als haar trots had, dat vergat ik maar even. Maar die had ze. En toen ik ze vandaag samen zag... Heleen zat als versteend, op het onwillekeurig beven van haar handen na. Ze legde ze in haar schoot, vouwde ze samen. Over haar rug liep een straaltje ijskoud zweet naar beneden. Ik zeg niet dat ik mezelf herkende, maar ineens besefte ik meer dan ooit dat hij wel degelijk mijn kind kan zijn. En dat Adriana... Ik heb haar gekrenkt door weg te gaan. Misschien heeft ze me altijd in de gaten gehouden. Ik ben niet bepaald onzichtbaar geweest. Ik zit op internet, heb profielen, en in de tijd bij de bank had ik veel hits op Google. Misschien heeft ze gezien dat het me goed is gegaan, dat ik getrouwd ben, kinderen heb gekregen. En uiteindelijk naar Italië ben teruggekeerd. Hij zweeg en slikte voor hij verder ging. Ik zou hier nooit aan hebben gedacht als ik die twee vandaag niet samen had gezien. Ineens realiseerde ik me waar ik haar van kende. Ze is ouder geworden, maar ze is het. Onmiskenbaar. En die jongen... Het is te toevallig, Heleen. Hij moet het zijn. Het kind dat ze destijds droeg. Heleen likte aan haar lippen, die ineens schraal aanvoelden. Dit heeft met Florian te maken. De zin klonk niet als een vraag en ze wist zelf niet of ze hem zo bedoelde. Carlo knikte. Dat is ook de gedachte die mij niet loslaat. Je moet dit tegen de politie zeggen. Opnieuw een knik. Heleen huiverde. Denk je dat zij... Carlo schraapte zijn keel. Ik weet het niet. Maar ze was trots, altijd al. Je moest met haar geen ruzie krijgen, want dan maakte ze je het liefst kapot. Om die reden brak ze met haar ouders, met haar twee broers. Ik weet niet eens meer wat de aanleiding was. Iets kleins, maar ze voelde zich tekort gedaan. Gekwetst. En dus bande ze hen uit haar leven en zat ze vol wraakgevoelens. Haar broer kreeg een ernstige ziekte. Hij had stamcellen nodig, zijn ouders en andere broer waren geen match. Adriana wilde niet eens overwegen om te laten testen of zij dat wel was. Nog geen drie maanden na zijn smeekbede aan haar overleed hij. Ik heb haar er nooit één traan om zien laten. Ze ging niet eens naar de begrafenis. Hij liet zijn hoofd in zijn handen hangen. Die vrouw is hard, Heleen. En als zij Florian heeft... Hij keek op toen buiten het geluid van autos klonk. Meteen veerde hij overeind, Heleen volgde zijn voorbeeld. Met benen die wiebelig aanvoelden, liep ze naar buiten. Zes politieautos reden het terrein op, aan de dansende stofwolken boven de weg zag ze dat er nog meer aankwamen. Te midden daarvan zag ze één andere auto, een rode. Hun gasten, vermoedelijk. Ik check hen wel in, zei Carlo, die de auto ook had gezien. En ik leg de situatie uit. Heleen schudde wild met haar hoofd. Jij gaat naar de politie en je vertelt wat je mij net hebt verteld. Ze moeten naar Isabella, Adriana, of hoe ze ook heet, uitkijken. Ik heb haar gegevens, ik heb zelfs haar adres. Het staat in de computer. Carlo keek naar zijn vrouw. Ze heeft onder een andere naam ingecheckt. Ik denk dat haar adres... Dat ze alles heeft verzonnen. Heleen kon zichzelf wel voor haar kop slaan. Tegelijkertijd wilde ze zon beetje het enige aanknopingspunt dat er was, niet zomaar verloren laten gaan. Ze kunnen het op zn minst checken. De rechercheur die ze net op het bureau hadden gezien stapte uit de voorste auto en liep op hen af. Heleen twijfelde tussen blijven staan en naar binnen gaan om de gegevens van Adriana op te zoeken. Ze koos voor het eerste. Het zwembad ligt aan de achterkant? vroeg de man. Carlo knikte. De rechercheur stuurde een aantal van zijn mensen daarheen. Daarna keek hij Carlo en Heleen aan en wilde iets zeggen, maar Heleen was hem voor. Mijn man heeft informatie die van belang kan zijn, zei ze. Het heeft te maken met een van onze gasten, die hij kent van vroeger. De rechercheur trok zijn zware wenkbrauwen op en keek naar Carlo. Die leek het lastig te vinden te beginnen, maar onder de dwingende blik van de politieman, begon hij te vertellen. Heleen liep intussen naar binnen om de adresgegevens te printen die Adriana, die als Isabella was ingecheckt, had opgegeven. Ze keek op toen twee wat oudere mensen de receptieruimte binnenkwamen, duidelijk onder de indruk van de situatie. Heleen wierp een snelle blik op de lijst die ze vanochtend had geprint. Het leek een eeuwigheid geleden. Meneer en mevrouw Stuijvers, zei ze. Ja. We zijn... De vrouw keek naar haar man en daarna achterom naar buiten. Wat is er aan de hand? Het ziet er ernstig uit. Onze zoon wordt sinds vanmiddag vermist. De politie is bezig een grote zoekactie op te zetten en... Het echtpaar keek haar geschokt aan. Dat meent u niet. Wat erg. Ja. Heleen wist niet wat ze anders moest zeggen en knikte wat. De politie gaat met man en macht zoeken. Zullen wij maar op zoek gaan naar een ander onderkomen? Ik kan me voorstellen dat u nu wel iets anders te doen heeft. Even kwam Heleen in de verleiding om ja te zeggen, zodat deze mensen zo snel mogelijk weg zouden zijn en zij op zoek kon naar de gegevens. Maar ze schudde haar hoofd. Nee, dat is echt niet nodig. De kamer is klaar, u kunt er zo in. Alleen de welkomstmand houdt u van mij tegoed. Ze had het gevoel dat ze van een afstandje naar zichzelf keek, zo handelde ze op de automatische piloot. Bij het echtpaar ontwaarde ze enige opluchting, dat ze na hun lange reis in elk geval niet op stel en sprong iets anders hoefden te vinden om de nacht door te brengen. Heleen pakte de sleutel. U hebt kamer vijf, op de begane grond. Als u dat gangetje ingaat, komt u er vanzelf. De man en vrouw bedankten haar wat bedremmeld en liepen in de richting die ze hun had gewezen. Heleen gaf een tik op de spatiebalk van de computer om die tot leven te wekken. Ze opende het reserveringsprogramma. De traagheid van het systeem was haar al tijden een doorn in het oog, maar nu moest ze haar best doen om niet van pure frustratie de computer door de ruimte te smijten. Schiet op, pokkeding, mompelde ze tegen het scherm, waarop een pestend zandlopertje te zien was. Na wat een eeuwigheid leek, vond Heleen was ze zocht. Adriana had een adres in Taranto opgegeven. Carlo had in de buurt van Napels gewoond, driehonderd kilometer verderop, maar dat zei niks. Ze printte de gegevens van Adriana, griste het blaadje mee en liep naar buiten. Carlo stond nog steeds met de rechercheur te praten, die inmiddels aantekeningen in zijn boekje maakte. Er was een tweede, jongere agent bij komen staan. Heleen overhandigde de rechercheur het blaadje, die er een korte blik op wierp en het daarna in de handen van zijn collega duwde. De andere man liep ermee weg. Gaat er meteen iemand naar haar huis? vroeg Heleen. De man keek op van zijn aantekeningen. We gaan eerst uitzoeken of ze inderdaad op dat adres woont en zo niet, waar ze dan wel ingeschreven staat. En dan gaat er iemand naar haar huis? De agent keek haar aan. Het enige wat we dan kunnen doen is de plaatselijke politie vragen een kijkje te gaan nemen, en misschien wat vragen te stellen. Maar dat kan alleen als mevrouw daar vrijwillig aan meewerkt. Formeel hebben we natuurlijk helemaal niks. Bovendien, als mevrouw... Hij raadpleegde zijn aantekeningen. Als mevrouw Ranconi daadwerkelijk dezelfde vrouw is die zich hier voor Isabella Traviore heeft uitgegeven, zullen we haar niet op haar adres in Taranto aantreffen, want dan kan ze nog niet thuis zijn. Heleen knikte. Ze wist niet precies hoe lang het rijden was, maar een uur of zes, zeven zou de rit zeker duren. Adriana zou misschien net aan halverwege kunnen zijn. Dan moeten jullie haar toch ook kunnen vinden? Er hangen van die cameras boven de snelwegen en... De agent onderbrak haar met een handgebaar. We gaan alle opties bekijken, mevrouw Marino, maar vooralsnog beginnen we hier met het uitkammen van de omgeving. Het verhaal dat uw man net heeft verteld heeft onze aandacht, maar zoals ik al zei: we kunnen mevrouw Ranconi, dan wel mevrouw Traviore, niet meteen aan de vermissing van uw zoon linken. Om maatregelen te kunnen nemen om haar op te sporen, is meer nodig dan uw man ons heeft verteld. Maar ze heeft zichzelf verdacht gemaakt! wierp Heleen tegen. Ze voelde haar enige concrete aanwijzing tussen haar vingers doorglippen nu de agent niet alles op alles leek te zetten om Adriana te vinden. Ze heeft zich hier onder een andere naam ingeschreven... Daarvoor hebben we op dit moment geen bewijs. De man behield zijn kalmte. Als we concrete aanwijzingen hebben die in de richting van mevrouw Ranconi gaan, zullen we meteen gerichte actie ondernemen. Maar op dit moment kunnen we niet anders dan een oriënterend onderzoek naar haar starten. Heleen beet op haar lip en zei niets meer. De rechercheur keek om en excuseerde zich toen hij meer autos zag naderen. Heleen voelde Carlos hand op haar arm. Als door een wesp gestoken trok ze hem terug. Heel even keek ze hem aan, daarna liep ze weg. Later moesten ze praten. Nu was er maar één ding belangrijk. Hoofdstuk 10 Heleen staarde naar de heuvels in de verte, die in een oranje licht baadden. Normaal gesproken kon ze genieten van dit uitzicht, nu wakkerde het haar angst aan. Oranje betekende dat de zon steeds verder zakte. Het donker deed langzaam maar onherroepelijk zijn intrede. Dichterbij zag ze verschillende groepen politieagenten, die meter voor meter het gebied uitkamden. Ze kwamen steeds dichterbij. Het was geen goed teken. Voor de zoveelste keer keek ze op haar horloge. Iets na half acht. Nog een halfuurtje voordat de zon onder zou zijn. Niet lang daarna zou het echt donker worden en zou de politie stoppen met zoeken. Heleen keek opnieuw op haar klok, alsof ze daarmee de wijzers kon dwingen achteruit te lopen. Ze moesten doorgaan, verder zoeken, nog beter kijken. Meer honden laten komen, een helikopter desnoods. Ze liet de afgelopen uren door haar gedachten gaan. Al snel was het team van twintig man uitgebreid naar vijfentwintig en daarna dertig. Rechercheur Andrea Lippi, van wie ze inmiddels wisten dat hij zo heette, had de operatie gecoördineerd en waar Heleen eerst nog had getwijfeld of hij de ernst van de situatie wel juist inschatte, had ze langzaam het vertrouwen gekregen dat hij wist wat hij deed. Geen vierkante meter van de vijf kilometer rond hun huis bleef onbekeken. Daarnaast hadden de twee speurhonden uit Siena hun werk gedaan. Nadat ze bij het zwembad aan Florians kleding hadden geroken, waren ze door hun geleiders elk een andere kant op meegenomen. De hond die mee moest naar de voorkant van de casa, had al bij het hek aangegeven geen enkel spoor op te pikken. Zijn geleider had hem nog wat verder meegenomen, maar de hond vond niks. Dat verbaasde Heleen niet. Als Florian via de voorkant weg was gegaan, had ze hem gezien moeten hebben. De andere hond had zijn neus tegen de grond gezet en was doelbewust naar het hekje gelopen, en daarna de tuin uit. Het had er hoopgevend uit gezien. Zowel de geleider als twee agenten waren met hem mee gelopen en hadden intussen minutieus de weg die de hond koos afgezocht. Maar op de kruising van meerdere paden ter hoogte van het bos, was de hond het spoor kwijtgeraakt. Eerst was hij naar links gelopen, het bos in. Daar liep het spoor na een meter of twintig blijkbaar dood en dus was hij omgekeerd, de andere kant op, verder het dal in. Maar ook daar was de hond na zon twintig meter gaan stilstaan en had zijn baas aangekeken. Die had nog geprobeerd hem opnieuw te laten zoeken door weer kleding van Florian onder zijn neus te duwen en het commando te geven, maar de hond had geen nieuw spoor gevonden. De geleiders hadden beide honden vervolgens op andere plekken laten zoeken, dieper het dal in bij de openbare weg, maar ook daar was niks gevonden. Nu stonden beide mannen samen met hun honden op een meter of vijf bij haar vandaan te praten. Ze bleven stand-by, had rechercheur Lippi uitgelegd, voor het geval er op een andere plek gezocht moest worden. Heleen keek vluchtig om toen ze iemand hoorde naderen. Het was de rechercheur, in gezelschap van Carlo. Ze draaide zich om en liep hen tegemoet. Is er nieuws? vroeg ze hoopvol. De rechercheur knikte. Heleen voelde haar hart een slag missen. Haar blik haakte in die van Carlo. Ze zag dat hij het ook nog niet wist. Collegas van het plaatselijke korps hebben Isabella Traviore gesproken, begon de rechercheur. Ze was thuis toen de agenten bij haar aanbelden, wat al betekent dat ze met geen mogelijkheid vanochtend hier kan zijn geweest. De vrouw die bij u heeft overnacht, is dus niet mevrouw Traviore. Heleen liet haar adem ontsnappen. Mevrouw Traviore heeft nog nooit van Adriana Ranconi gehoord en zou ook niemand anders kennen die op haar naam in een hotel zou verblijven. De rechercheur keek Carlo aan. Op basis van wat u heeft verteld, is het aannemelijk dat de vrouw die hier haar intrek heeft genomen onder de naam Isabella Traviore eigenlijk uw ex-vriendin is. Waarom ze de naam van mevrouw Traviore heeft gekozen, weet ik niet, maar het ziet ernaar uit dat het een volledig willekeurig gekozen schuilnaam is. Maar wel eentje die, mocht u de namen van uw reserveringen in wat voor systeem dan ook checken, als een bestaand persoon naar boven zou komen. Heleen knikte langzaam. Die controle voerde ze niet uit, maar ze wist dat er hoteleigenaars waren die het wel deden om spookreserveringen te voorkomen. Heleen vond het nogal vergezocht. Ook hadden Carlo en zij ervoor gekozen niet om een identiteitsbewijs te vragen bij het inchecken. Veel hotels in binnen- en buitenland deden dat wel, maakten een kopie en bewaarden die in hun administratie. Maar dat was niet verplicht en het kon zelfs tot problemen leiden. Sinds Heleen had gelezen over hotels die door gasten waren aangeklaagd omdat ze onzorgvuldig met persoonsgegevens waren omgegaan, waarna de gasten slachtoffer waren geworden van identiteitsfraude, had ze besloten geen identiteitspapieren te vragen. Dat betekende dat ze haar gasten op hun blauwe ogen moest geloven en moest hopen dat ze hun kamers netjes en vooral compleet achterlieten. Zou er iemand op het idee komen een televisie mee te nemen en zou diegene vervolgens ontkennen ooit in de agriturismo te zijn geweest, dan had ze geen poot om op te staan. Maar dat risico namen ze. Dus u gaat mevrouw Ranconi nu intensief opsporen? zei Carlo, waarmee hij precies verwoordde wat Heleen wilde zeggen. De rechercheur kneep even zijn ogen samen toen de walkietalkie aan zijn broekband kraakte. Iemand zei iets in het Italiaans, maar het was zo onduidelijk dat Heleen het niet kon verstaan. Ze keek strak naar het gezicht van de rechercheur, die naar het apparaat reikte en het volume zachter draaide. Daarna keek hij Carlo en Heleen beurtelings aan. Je voordoen onder een andere naam is op zichzelf strafbaar, maar niet in die mate dat we een nu een arrestatiebevel voor mevrouw Ranconi doen uitgaan. Wel zijn we naar haar op zoek. We hebben een adres van haar in Nola, maar de agent die daarnaartoe is gegaan, trof niemand thuis. Natuurlijk niet, zei Heleen. Ze is nog onderweg. Carlo schudde zijn hoofd. Ze zou thuis kunnen zijn. Nola ligt zon dertig kilometer van Napels en Napels is ongeveer vierenhalf uur rijden. Ze is hoe dan ook niet thuis aangetroffen, zei de rechercheur. Maar ook dat is, zoals u zult begrijpen, geen misdrijf. Het klopt overigens dat ze een zoon heeft van zestien jaar, dus dat zou de jonge man kunnen zijn die u in het dorp heeft gezien. Heleen beet haar kiezen op elkaar en duwde haar kin naar voren. Ze voelde Carlos blik op zich gericht en verstarde. De rechercheur leek de spanning tussen hen op te merken, maar zei niets. Er zal vandaag nog een aantal keer iemand bij mevrouw Ranconi aanbellen, zei hij. Op dit moment kunnen we niet meer doen. Heleen keek naar de lucht. Gaan jullie door met zoeken in het donker? vroeg ze tegen beter weten in. Er kunnen toch lampen komen? Zaklantaarns? Nog meer speurhonden? De rechercheur schudde zijn hoofd en keek spijtig. Hoe graag we dat ook zouden willen, het heeft gewoon geen zin. We hebben de directe omgeving twee keer helemaal uitgekamd. We zullen in het donker echt niet vinden wat we in het licht niet hebben gezien. Maar de helikopter kan toch met warmtecameras zoeken? vroeg Heleen. Ze voelde de wanhoop als een golf over haar heen spoelen. Ik heb daar een programma over gezien op tv. Het is een speciale camera, die... De bemanning van onze helikopter heeft die gebruikt tijdens de zoektocht, onderbrak Lippi haar. Maar ook dat heeft niks opgeleverd. We moeten ervan uitgaan dat uw zoon zich niet meer in de omgeving van uw huis bevindt. Breid het zoekgebied dan uit, zei Carlo. Waarom vijf kilometer? Waarom geen tien, of twintig? Aan het gezicht van de rechercheur was te zien dat hij vaker in deze situatie had gezeten. Het is de standaardprocedure dat vijf kilometer rondom de plek van verdwijning intensief wordt gezocht, zei hij met iets formeels in zijn stem. De ervaring leert ons dat vermiste kinderen vaak binnen die straal worden teruggevonden. Zo niet, dan is er meestal iets anders aan de hand dan simpelweg weglopen of verdwalen. Dat hebben we al meteen gezegd, zei Heleen met een hoge stem. De rechercheur knikte, maar gaf geen antwoord. In plaats daarvan draaide hij het volume op zijn walktietalkie weer harder, om op te kunnen vangen waarover nogal druk werd gepraat. Wat Heleen ervan begreep was dat de helikopter om brandstof verlegen zat en terug moest naar de basis. De rechercheur pakte het zwarte apparaatje, drukte een knop aan de zijkant in en blafte een kort bevel. Daarna liet hij zijn hand zakken en richtte zijn aandacht weer op Carlo en Heleen. Als het donker wordt, zullen alle agenten hier terugkeren en zal de zoekactie worden beëindigd, legde hij uit. Dat betekent echter niet dat we niks meer doen. Alle korpsen blijven alert en zelf zullen wij vanavond en vannacht extra surveillancewagens de straat op sturen. Op die manier wordt er intensief naar hem uitgekeken. De politie in Nola is geïnformeerd over de informatie met betrekking tot mevrouw Ranconi en zal niet alleen proberen met haar in contact te komen, ook hebben alle agenten inmiddels de foto van uw zoon gezien. In die regio zal ook extra worden opgelet. Hij hief de walkietalkie weer en maakte een verontschuldigend gebaar naar Carlo en Heleen terwijl hij wegliep. Heleen keek haar man aan. Ze moeten meer doen. Naar hem uitkijken is niet genoeg. Als zij hem heeft meegenomen... Ik heb alles geprobeerd om dat duidelijk te maken, maar ze volgen alleen maar hun standaardprocedure, antwoordde Carlo. We moeten zelf iets doen. Ze dacht razendsnel na. Carlo had al geprobeerd te bellen naar het mobiele nummer dat Adriana bij de reservering had opgegeven, maar dat schakelde rechtstreeks door naar een voicemailbox. Waarschijnlijk was het nummer gekoppeld aan een prepaid telefoontje dat inmiddels ergens in een vuilnisbak lag. We moeten naar Nola gaan, naar haar huis. Als ze Florian daar heeft... Als ze Florian heeft, is haar huis wel de laatste plek waar ze naartoe gaat. Bedenk dan wat! viel Heleen uit. Jij kent haar. Waar zou ze dan heen gaan? Carlo sloot zijn ogen en schudde zijn hoofd. Ik weet het niet, antwoordde hij wanhopig. Ik heb haar zestien jaar lang niet gezien. Ik weet niet wat ze doet, met wie ze omgaat, wat ze wil. Het is toch duidelijk wat ze wil. Wraak. Maar ik weet niet op welke manier. Wil ze mijn kind iets aandoen, omdat ik niet voor dat van haar heb gezorgd? Wil ze geld? Heleen maande hem met een handgebaar tot zwijgen. Ze werd gek van de woorden die hij de wereld in gooide. Vragen die ze zelf ook wel kon verzinnen. Geen antwoorden. Ze keek Carlo aan en wilde iets zeggen, maar toen ze haar mond open deed kwamen er geen woorden. Uiteindelijk sloot ze haar mond weer, draaide zich om en liep weg terwijl de allerlaatste zonnestralen van de dag hun oranje gloed over de tuin verspreidden. Heleen zag dat haar hand trilde toen ze die om haar beker vouwde. Ze nam een voorzichtig slokje van haar thee en brandde haar lip, maar dat voelde ze amper. Het was stil in de keuken, op het tikken van de klok na. Ze probeerde het geluid uit te bannen, maar het leek steeds harder te gaan klinken. Ze keek naar Carlo, die tegenover haar zat en zijn zoveelste espresso achterover sloeg. De afgelopen twee uur hadden ze besteed aan plannen maken om zelf op pad te gaan en Florian te gaan zoeken, maar elke keer moesten ze weer vaststellen dat ze nu, in het donker, niet ver zouden komen. En Carlo had gelijk als hij zei dat het geen zin had om naar Nola te rijden. Ze zouden Adriana niet thuis treffen. Een halfuur geleden had rechercheur Lippi nog gebeld om door te geven dat de vrouw nog altijd niet thuis was. Haar auto stond ook niet in de buurt. Heleen had hem nogmaals gevraagd waarom er niet intensief naar de wagen werd gezocht, maar volgens de rechercheur was ook dat alleen mogelijk als er daadwerkelijk een opsporingsbevel voor Adriana gold. Heleen blies in haar thee en keek naar haar mobiele telefoon toen het schermpje oplichtte. Het was een bericht van de buurvrouw, die zich een paar uur geleden bij de casa had gemeld met de vraag of ze iets kon doen om haar buren te helpen. Heleen had haar gevraagd Sophia mee te nemen en haar geen seconde uit het oog te verliezen. Nu zat haar dochter bij de buurvrouw aan de keukentafel en maakte een tekening, las Heleen in het smsje. Het liefst wilde ze Sophia bij zich hebben, maar toch stuurde ze terug of Sophia ook kon blijven slapen. Misschien moesten ze vannacht op stel en sprong ergens heen. Een tweede sms kwam binnen, deze keer van haar moeder. Heleen had haar aan het begin van de avond gebeld, net als de ouders van Carlo. Die laatste hadden aangekondigd meteen in de auto te stappen, maar daar had Heleen hen van weten te weerhouden. Op dit moment wilde ze uitsluitend mensen om zich heen die iets konden bijdragen aan de zoektocht. Carlos ouders zouden hen alleen opzadelen met hun eigen bezorgdheid en angst en beide kon Heleen er nu niet bij hebben. Het schoot door haar hoofd hoe bizar het eigenlijk was dat haar gedachten zo helder waren. Nooit had ze nagedacht over wat ze in een dergelijke situatie wel en niet zou willen, maar ineens had ze een mening over van alles en nog wat. Ze stuurde een bericht terug naar haar moeder en legde haar telefoon weer aan de kant. Opnieuw probeerde ze haar thee. Die was nu wat afgekoeld. Het gesprek dat ze met Carlo moest voeren hing zwaar tussen hen in. Ze wilde het niet, niet nu. En tegelijkertijd kon het verheldering brengen. Misschien zelfs een aanknopingspunt, informatie over Adriana die hen verder zou brengen. Je had het me moeten vertellen, verbrak ze de stilte. Dat je dit kon verzwijgen is... Ze zocht naar het juiste woord, maar kon het niet vinden. Carlo vermeed haar blik. Je hebt gelijk. Was je van plan het ooit te gaan vertellen? Nu keek hij haar wel aan. Dat weet ik niet. Het is niet zo dat ik elke dag aan haar dacht. Sterker nog, ze is jarenlang niet in mijn gedachten geweest. En ook de afgelopen dagen niet. Toen ik vond dat die vrouw, die Isabella, iets bekends had, dacht ik ook niet aan Adriana. Pas toen ik haar in het dorp zag, met die jongen... Ik heb hem niet goed bekeken. Herkende je jezelf? Nee. Carlo schudde zijn hoofd. Dat was het niet. Het was gewoon het plaatje. Zij, en hem, en ineens dacht ik: ze moet het zijn. Het schoot door mijn hoofd en toen daarna Florian verdween... Hij staarde naar zijn ineengeslagen handen. Eerst leek het me vergezocht, maar hoe langer het duurde, hoe meer ik het gevoel kreeg dat dat de richting was waarin we moesten zoeken. En inmiddels weet ik het zeker. Er zijn te veel toevalligheden. Maar waar was die jongen dan al die dagen? vroeg Heleen peinzend. Thuis? Alleen al het feit dat ze hem niet bij zich had toen ze hier was, en wel in het dorp, betekent al dat er iets niet klopt. Zou ze dit al die tijd van plan zijn geweest? Heleen huiverde. Het idee dat Isabella met zulke ogen naar Florian had gekeken, al die dagen had geweten wat ze hem aan zou doen, maakte haar letterlijk misselijk. Tegelijkertijd zocht ze naar aanwijzingen die ze gemist zou kunnen hebben. Er was haar niks opgevallen aan Isabella, hooguit dat ze wat afstandelijk was. Carlo beantwoordde haar retorische vraag niet. Het was weer stil tussen hen. Net toen Carlo zijn mond opendeed om iets te zeggen, klonk het snerpende geluid van zijn ringtone. Hij greep zijn telefoon en keek op het schermpje. Heleen hield haar adem in. De politie? Anoniem. Carlo nam op en zei zijn naam. Heleen staarde strak naar zijn gezicht, speurend naar een aanwijzing wie het was. Aan de andere kant van de lijn klonk een stem. Heleen hoorde het geluid, maar kon geen woorden opvangen. Carlo hapte naar adem. Allerlei emoties trokken over zijn gezicht. Heleen weerstond de neiging de telefoon uit zijn handen te rukken. Adriana, bracht Carlo uiteindelijk uit. Heleen sloeg een hand voor haar gezicht en hield haar adem in. Carlo sloot heel even zijn ogen. Zweetdruppels verschenen op zijn voorhoofd. Heleen gebaarde dat hij de telefoon op de luidspreker moest zetten. Even leek hij niet te reageren, toen deed hij wat ze hem opdroeg. De stem van de vrouw klonk krakend en vervormd, alsof er iets tussen haar mond en de microfoon van de telefoon zat. Ik heb hem, Carlo, zei ze. Je zoon. Ze sprak het laatste woord uit alsof het besmet was. De zoon die er wel mocht komen. Adriana... Carlos stem klonk raar hoog. Zijn blik schoot heen en weer tussen Heleen en de telefoon. Geef hem terug. We doen alles wat je wil, maar geef Florian terug. Dit hoeft niet zo te gaan. Dit is... Stil, gebood de vrouw hem. Ik bepaal hoe dit gaat, niet jij. Zeg ons dan wat je wil, zei Carlo smekend. Doe hem niks aan. Alsjeblieft, doe hem... Papa! Heleen sloeg beide handen voor haar gezicht en slaakte een kreet. Florian! Mama! De angst in zijn stemmetje sneed dwars door haar hart. Ze voelde de thee die ze net had gedronken omhoog komen en slikte om de misselijkheid de baas te worden. Lieverd, we zijn... Je moet... Ze wilde haar zoon moed inspreken, vertellen dat hij moest volhouden, maar ze struikelde over haar woorden. Help, mama. Hij begon te huilen, maar het geluid klonk ineens verder weg en gedempt. Het volgende moment was Adriana weer aan de lijn. Haar stem was koud. Honderdduizend euro. Geen politie. Het eerste moment dacht Heleen dat ze het niet goed had verstaan. Ze keek naar Carlo. Op zijn gezicht was verwarring te zien. Wat? Honderdduizend euro. In contanten. Als er politie is, zie je Florian nooit meer terug. Maar de politie... Ik weet dat ze aan het zoeken zijn. Adriana lachte even, hard en ijskoud. Laat ze maar zoeken. Ze vinden hem toch niet. Morgenochtend neem ik contact op. Honderdduizend euro, zorg dat je het hebt. Maar... Als je de politie over dit gesprek vertelt, zal ik het meteen weten, Carlo. Je houdt je mond. Tegen de politie, tegen je familie, tegen iedereen. Als dit uitkomt, ben je je kind kwijt. Dan is het over en uit. Die laatste woorden zonden een nieuwe huivering over Heleens rug. Het volgende moment werd de verbinding gebroken. Pas toen ze naar haar natte handen keek, merkte Heleen dat de tranen over haar wangen liepen. Ze sprong overeind en begon door de keuken te ijsberen. Een paar keer vloekte ze hardop. Daarna draaide ze zich met een ruk om en keek naar Carlo. Honderdduizend euro? Dat kan niet. We kunnen dat nooit morgen... Carlo sloeg met zijn vlakke hand op tafel. Daarna kwam hij ook overeind. Ze kan dat niet van ons verwachten. Ze weet dat we dat niet kunnen regelen. We hebben het niet, zei Heleen paniekerig. Ze wist niet eens precies hoeveel geld er op hun rekening stond, maar zeker geen ton. Cijfers dansten voor haar ogen en in haar hoofd weerklonk alleen het bange stemmetje van haar zoon. We moeten het vrijmaken uit het bedrijf, zei Carlo. Zijn stem klonk rustiger, zakelijker. Alsof de bankier in hem naar boven kwam. We hebben zelf geld op onze rekening, dat we vrij kunnen opnemen. Wat we opzij hebben gezet voor de wintermaanden. Twintigduizend, hooguit. Hij leek meer tegen zichzelf te praten dan tegen Heleen. Het geld uit de casa kunnen we overhevelen naar die rekening. Dan zitten we op zestig. Zeventig, misschien. En de hypotheek? deed Heleen een wilde gok. Daar zit toch ook geld in. We hebben een hogere hypotheek dan het bedrag dat we voor de casa hebben betaald. Voor de verbouwing. Jij zei laatst dat daar ook nog wat van over is. Dat we dat nodig hebben voor onvoorziene uitgaven dit seizoen. Carlo schudde zijn hoofd. We kunnen dat niet zelf uit de hypotheek halen, dat kan alleen via de bank en als we daarvoor een geldige reden hebben. Dan verzinnen we wat! Heleen gooide haar armen in de lucht. We zeggen dat we lekkage hebben of dat het dak gerepareerd moet worden en dat we het geld zo snel mogelijk nodig hebben. Dat gaat niet binnen een dag, daarmee wekken we te veel argwaan. Nou en? Als we het geld maar krijgen, wat er daarna gebeurt interesseert me niet. Carlo schudde zijn hoofd. Als ze bij de bank argwanend worden, zullen we het geld hoe dan ook niet krijgen. Dan zullen ze eerst een onderzoek beginnen. Binnen een uur zijn ze erachter wat er aan de hand is met Florian en dan zullen ze meteen overleg hebben met de politie. In dat geval gebeurt er precies wat Adriana niet wil: de politie raakt betrokken bij het losgeld. Heleen kromp ineen bij het horen van dat woord. Het hoorde thuis in films en misdaadseries, of in het boek dat ze ooit had gelezen over de ontvoering van Alfred Heineken. Het hoorde niet thuis in hun eigen keuken, en bij hun eigen zoon. Heel even schoot de gedachte door haar heen om de eis te negeren en toch de politie in te seinen. Adriana en haar zoon handelden met zn tweeën, de politie had de beschikking over allerlei moderne technologische middelen. Als Adriana belde, moest de politie kunnen uitvinden waar het telefoontje vandaan kwam. Ze konden haar traceren, al voor de overdracht van het geld. Ze schudde haar hoofd bij haar eigen gedachten. Het risico waaraan ze Florian blootstelden was te groot. Wat als Adriana niet alleen haar zoon, maar nog veel meer mensen achter zich had die haar hielpen? Of zelfs binnen de politie contacten had? Heleen kende de verhalen over de Italiaanse politie, de lekken, de corruptie, het vele contante geld dat ambtelijke molens ineens een stuk sneller deed malen. Ze wist niet wat ervan klopte, maar ze wist wel dat Adriana geraffineerd genoeg was om er gebruik van te maken. Ze bepaalde de regels. Ze had hen volledig in haar macht. Heleen slikte en onderdrukte een nieuwe golf van tranen. Die zouden hen nu niet verder helpen. In plaats daarvan vermande ze zich en vroeg: Hoeveel kunnen we morgen hebben? Carlo ging weer aan de keukentafel zitten en pakte zijn telefoon. Vanuit haar ooghoek zag Heleen dat hij de app van de bank opende. Hij pakte een potlood en krabbelde iets op een blaadje. Daarna tikte hij wat dingen aan op het schermpje en maakte nog meer aantekeningen. Zeventigduizend. Hij keek Heleen aan. Dat is het maximum dat we morgen kunnen hebben. En dan moeten we het bij verschillende banken opnemen. Ze voelde haar hart in haar keel hameren. Dat is niet genoeg. Er is niet meer. Niet binnen één dag. We kunnen geld lenen, uit de hypotheek halen, weet ik wat allemaal, maar daar hebben we meer tijd voor nodig. Minimaal vijf dagen, waarschijnlijk langer. We moeten je ouders vragen, en mijn ouders. Die laatste dertigduizend moeten we bij elkaar kunnen brengen. Carlo schudde zijn hoofd. Je hebt Adriana gehoord. We kunnen dit met niemand bespreken. We kunnen ze vertellen wat Adriana heeft gezegd. Dat ze er met niemand over mogen praten, en al helemaal niet met de politie. Carlo keek haar aan, de tweestrijd was van zijn gezicht af te lezen. Het is een risico dat we niet kunnen lopen. Ook al zeggen onze ouders niks, ik weet niet... Hij maakte een hulpeloos gebaar met zijn arm. Adriana is tot alles in staat. Wie weet luistert ze mijn telefoon af, of ons allebei, of heeft ze hier in de keuken... Hij maakte zijn zin niet af. Ik weet dat het vergezocht is, maar we moeten overal rekening mee houden. Ze kan hier in huis zijn geweest en weet-ik-wat hebben gedaan. Misschien kan ze ons nu wel horen. Heleen staarde hem aan. Die optie was nog niet eens bij haar opgekomen. In een andere situatie en op een ander moment zou ze serieus aan Carlos geestelijke gezondheid hebben getwijfeld, maar wat hij zei, klonk haar nu niet eens zo vreemd in de oren. Iemand die er geen been in zag een zevenjarig, onschuldig jongetje te ontvoeren, was tot heel veel meer in staat. Adriana bepaalt wat er gebeurt, zei Carlo met een zekere verslagenheid in zijn stem. Wij kunnen alleen maar doen wat zij ons opdraagt. En als dat betekent dat we er met niemand over mogen praten, dan praten we er met niemand over. Morgen, als ze belt, zal ik zeggen dat we zeventigduizend euro aan haar kunnen geven. En binnen een paar dagen de rest. En dan moeten we hopen... Hij sloeg zijn handen weer ineen en verstrengelde zijn vingers. Heleen zag dat hij zocht naar iets om te zeggen. Misschien iets geruststellends, maar er kwamen geen woorden. Ze liep op hem af en ging achter hem staan. Daarna legde ze haar handen op zijn schouders. Meteen pakte hij haar polsen, alsof hij zich eraan vastklampte. Haar gevoelens raasden nog steeds alle kanten op, maar boven alles had ze nu behoefte aan steun. Later, later zouden ze moeilijke gesprekken moeten voeren, feiten onder ogen moeten zien, misschien wel conclusies moeten trekken. Nu moesten ze elkaar vinden, steunen, als reddingsboeien in immens hoge golven. Alleen samen konden ze het redden. Roerloos bleef ze staan. Heleen staarde als gehypnotiseerd naar de telefoon die tussen Carlo en haar in op tafel lag. Het digitale klokje op het scherm versprong naar 11:52 uur. Morgenochtend, had Adriana gezegd. De ochtend duurde nog precies acht minuten. Ze belt toch wel? Haar stem klonk schor, merkte ze. Waarschijnlijk door het slaapgebrek. Natuurlijk hadden ze vannacht allebei geen oog dicht gedaan. Ze hadden niet eens de moeite genomen naar bed te gaan en te proberen te slapen. Ergens rond middernacht was Heleen van thee overgestapt op dezelfde sterke espressos die Carlo dronk met als gevolg dat ze zich nu op een rare manier doodmoe en klaarwakker tegelijk voelde. Haar lijf schreeuwde om rust, maar de cocktail van cafeïne en adrenaline die door haar aderen pompte, maakte dat haar ogen wijdopen stonden en ze alert was op elk geluidje dat ze hoorde. Het tikken van de klok leek in de loop van de nacht nog veel harder te zijn geworden. Heleen had zichzelf in bedwang moeten houden om het ding niet van de muur te rukken en door de ruimte te smijten. Het geluid klonk nu als kanonschoten door de verder stille keuken. Een uur geleden was rechercheur Lippi vertrokken. Heleen was blij dat hij langskwam en hen van het verdere verloop van de zoekactie op de hoogte stelde, maar tegelijkertijd had ze gehoopt dat hij snel weer weg zou gaan. Carlo had zijn telefoon geen seconde losgelaten. Eén keer was het ding gegaan. Carlo was als door een wesp gestoken opgeveerd en had in de bijkeuken op gedempte toon een gesprek gevoerd. Toen hij een paar minuten later terugkwam in de keuken, zag Heleen meteen aan zijn gezicht dat het Adriana niet was geweest. Inmiddels was het hele dorp op de hoogte van de vermissing en de ene na de andere bekende belde om steun te betuigen en hulp aan te bieden. Heleen was blij dat Lippi had gezegd dat het inschakelen van burgerhulptroepen op dit moment niet zo zinvol was. Dat gaf haar een excuus om al die goedbedoelende mensen af te wimpelen. De politie zou vandaag met een kleiner team verder zoeken, had Lippi hun verder gemeld. Er zou geen helikopter komen en ook werd er niet langer met honden gezocht, tenzij de resultaten van de zoekactie reden zouden zijn die opnieuw op te schalen. Aan zijn stem was te horen dat hij daar vooralsnog niet van uitging. Heleen had alleen maar geknikt en zijn verhaal aangehoord en datzelfde gold voor Carlo. Een paar keer had ze letterlijk op haar tong moeten bijten om niet de waarheid op tafel te gooien. Ergens in haar hoofd zat nog steeds de gedachte dat de politie met al haar mogelijkheden Adriana moest kunnen opsporen aan de hand van het telefoontje dat ze konden verwachten. Het voelde verkeerd om niks tegen de politie te zeggen, alsof ze daarmee een enorme mogelijkheid om Florian terug te krijgen verspeelden, maar haar ratio had haar emoties onder controle weten te houden. Nog zes minuten, zei ze zacht, toen het klokje opnieuw versprong. Ze keek Carlo aan. Zijn ogen waren roodomrand en bloeddoorlopen, net als die van haar waarschijnlijk. Ze zal toch wel bellen? Natuurlijk, zei hij, maar het woord miste overtuiging. Net op dat moment ging de telefoon. Heleen voelde haar hart in haar keel schieten. Ze keek naar de naam in het scherm. Anoniem. Carlos hand beefde toen hij opnam. Hallo? Aan de blik in zijn ogen zag Heleen dat het Adriana was. Meteen zette Carlo de telefoon op de luidspreker. Opnieuw klonk de rare, vervormde stem, die ergens toch nog leek op die van de vrouw die een paar dagen bij hen was geweest. Heb je het geld? In de lange, donkere uren van de nacht hadden ze besproken wat ze op deze vraag moesten antwoorden. Ze waren expres buiten gaan staan om dit te bespreken, omdat Heleen er niet helemaal op durfde te vertrouwen dat ze in hun eigen keuken vertrouwelijk konden praten. Misschien was dat overdreven, maar het besef dat ze maar één kans kregen, hamerde maar door in haar hoofd. Eén foutje en het was voorbij. Ze hadden van mening verschild over het juiste antwoord op de vraag die Adriana ongetwijfeld zou stellen. Carlo had eerlijk willen zijn, willen uitleggen dat ze geen honderdduizend euro hadden, maar minder. Hij had de hoop dat Adriana zeventigduizend genoeg geld zou vinden en zelf zou inzien dat ook voor haar de risicos groter werden als ze dagenlang moest wachten tot de laatste dertigduizend bijeen was. Er bestond natuurlijk een kans dat ze inderdaad genoegen zou nemen met dit bedrag, maar Heleen was juist de mening toegedaan dat dat eerder zou gebeuren als ze er ter plekke mee werd geconfronteerd dan vooraf, aan de telefoon. Adriana zou het als een teken van opstand beschouwen als Heleen en Carlo niet aan haar eisen konden voldoen. Heleen was bang dat ze zou denken dat ze dan ook haar andere eisen niet inwilligden en dat ze stiekem toch contact met de politie hadden. Als Adriana het contact vervolgens verbrak, zouden ze Florian misschien wel nooit meer terugzien. Ze moesten koste wat het kost met haar in contact blijven en zorgen dat er een plek en een tijd werden afgesproken waarop het geld werd overgedragen. Uiteindelijk had ze Carlo ervan kunnen overtuigen dat haar oplossing beter was en nu de vraag die ze hadden verwacht krakerig uit de luidspreker van de telefoon klonk, zei Carlo zonder aarzelen: Het is bijeen. Dat leek Adriana een beetje te verrassen. Mooi, zei ze goedkeurend. Ik wist wel dat je het zou begrijpen, Carlo. Je bent een slimme man. Er was iets in die opmerking wat Heleen deed huiveren. Waarschijnlijk de ongenaakbaarheid in haar stem. Ze leek geen enkel gevoel te hebben, geen aarzeling, geen angst. Aan alles was te horen dat ze de macht had. Haar stem trilde nog niet het kleinste beetje. Het klonk alsof ze dit al zoveel vaker had gedaan en alsof de angst en het trauma dat ze een onschuldige zevenjarige aandeed, haar volkomen koud lieten. Wat waarschijnlijk ook zo was, besefte Heleen. Dit was een vrouw die zich zo had vastgebeten in haar rancune, dat er voor gevoelens geen ruimte meer was. Onder andere omstandigheden zou Heleen niets dan medelijden voor haar hebben gevoeld. Vanavond kom je het geld brengen. Alleen. Carlo keek vluchtig naar zijn vrouw. Dit scenario hadden ze niet doorgesproken. Heleen gaat mee, zei hij toen. We komen samen. Heleen verstarde. Adriana hield er duidelijk niet van te worden tegengesproken. Ze schudde licht, bijna onmerkbaar, haar hoofd. Eén fout, dreunde het in haar hoofd. Eén fout en dit zou verkeerd aflopen. Tot haar verbazing ging Adriana overstag. Alleen jullie twee. Als ik merk dat er meer mensen zijn, gaat het niet door. Geen politie, zei Carlo ter bevestiging. Alleen wij twee. Geef me een plek en we zullen er zijn. Heleen schrok toen Adrianas hoge, schelle lach door de luidspreker klonk. Ach Carlo, zei ze, alsof hij een ondeugend kind was en zij een strenge onderwijzeres, zo slim ben je toch niet. Je dacht toch niet echt dat ik je nu een adres zou geven? Heleen zag dat het Carlo moeite kostte de kalmte in zijn stem te bewaren. Zijn handen beefden en het zweet liep in straaltjes over zijn gezicht. Jullie gaan om precies half tien in de auto zitten, ging Adriana verder. Rijd de weg af naar beneden en zet daar de auto stil. Daarna bel ik. Carlo zweeg. Begrepen? Een koude, ongeduldige snauw. Carlo slikte hoorbaar en antwoordde. Half tien, we rijden naar beneden en wachten daar tot jij belt. Precies. Even was er een stilte. Toen klonk nog één keer Adrianas stem. Honderdduizend euro. Als het geld er niet is, is hij vanavond dood, Carlo. Een kort toontje gaf aan dat de verbinding was verbroken. De laatste woorden echoden zo hard na in Heleens hoofd, dat ze haar handen voor haar gezicht sloeg en ongecontroleerd begon te huilen. Hoofdstuk 11 Nog drie minuten. Carlos stem klonk haast fluisterend. Hij hield zijn ogen strak op zijn mobiel gericht. Heleen keek op haar eigen telefoon, die aangaf dat het vijf voor half tien was. Ze stopte hem in haar zak. Carlo had de klok op zijn telefoon gelijk gezet met de officiële tijd, die hij op internet had opgezocht. Adriana had gezegd dat ze om precies half tien in de auto moesten gaan zitten. Het had dreigend geklonken, alsof ze het als een grote fout zou beschouwen als ze een minuut te vroeg of te laat waren. Heleen durfde nog steeds niks uit te sluiten. Misschien had ze wel een manier gevonden om hen in de gaten te houden, terwijl ze in het donker voor hun huis stonden. Het was aardedonker buiten. De tuinverlichting aan de voorkant werkte nog niet en het enige licht kwam van de keukenlamp die ze hadden laten branden. Het zwakke schijnsel was net genoeg om het smalle grindpad langs de rand van het huis te verlichten. Heleen keek naar de lucht. Een wolk belemmerde het maanlicht. Nog twee. Heleen knikte en probeerde zich voor de zoveelste keer voor te bereiden op wat hen te wachten stond. In de achterbak van de auto stond een grijskleurige aktekoffer vol papiergeld. Zeventigduizend euro, alles wat ze vandaag bij elkaar hadden weten te krijgen. Ze waren begonnen met geld uit pinautomaten halen, maar al snel hadden ze moeten concluderen dat het op die manier niet opschoot. Na drie keer pinnen was hun daglimiet bereikt. Alleen bij een balie konden ze, met hulp van een beambte, meer opnemen. Om geen argwaan te wekken waren ze bij negen verschillende banken geweest, in verschillende plaatsen. Tegen rechercheur Lippi hadden ze gezegd dat ze er niet langer tegen konden om thuis werkeloos te gaan zitten wachten en dat ze zelf in de omgeving gingen zoeken. Hij had opnieuw duidelijk gemaakt dat dat in zijn ogen geen enkele zin had, maar ergens had Heleen het idee gehad dat hij het wel begreep. Bij elke bank die ze bezochten, werd Heleen nerveuzer. Ze had geen idee hoe banksystemen werkten en of de systemen van verschillende banken op elkaar waren aangesloten. Als dat het geval was, zou één blik op hun transactiegeschiedenis een baliemedewerker toch op zn minst moeten doen fronsen. Het was natuurlijk niet verboden om zoveel geld van je eigen rekening op te nemen, maar het was wel opvallend. Zeker in een land waarin corruptie bepaald niet was uitgebannen, leek het opnemen van zon grote hoeveelheid cash geld binnen zon korte tijd Heleen een reden om een onderzoek te starten. Carlo was het met haar eens geweest, maar hij had iets meer durven geloven dat de systemen van de banken niet op die manier onderling in verbinding stonden. Ze konden bij elkaar kijken, maar volgens hem was er geen real time alert dat aangaf dat de mensen aan de balie die tienduizend euro wilden opnemen, datzelfde net bij zes andere banken ook hadden gedaan. Hij bleek gelijk te hebben, had Heleen opgelucht geconstateerd nadat de medewerker van de laatste bank honderd groene briefjes voor hen had uitgeteld. Ze hadden ze bij de andere zeshonderd briefjes van honderd gestopt en waren teruggereden naar de casa. Dat was om half vijf geweest, precies vijf uur geleden. Naast haar kwam Carlo in beweging. We gaan, zei hij schor. Hij liep naar de auto. Heleen volgde hem met stramme bewegingen. Ze nam plaats op de passagiersstoel. Al haar spieren waren tot het uiterste gespannen. Ze legde haar hand aan de binnenkant van de deur en omklemde met haar vingers de leren steun. Bij elke kuil in de weg voelde ze haar spieren protesteren. Haar rug was nat van het zweet, ondanks de loeiende airconditioning. Ze voelde zich draaierig en sloot even haar ogen, maar dat zorgde voor een golf van misselijkheid. Bijna, hoorde ze Carlo naast zich mompelen toen ze het einde van de weg naderden. Hij remde af voor de kruising. Hier? Heleen knikte stijf. Ik denk het wel. Ze heeft niet gezegd of we links of rechts moesten gaan. Carlo zette de auto stil, maar liet de motor draaien. Het stationaire gegrom was het enige geluid, verder was het doodstil. Geen van beiden zei iets en de weg was verlaten. Carlo gebruikte de centrale vergrendeling van de auto. Voor haar geestesoog zag Heleen beelden van iemand die de achterbak opentrok en er met het geld vandoor ging. Als Adriana hen in de gaten had gehouden, wist ze dat het koffertje daar stond. Nu kon ze zichzelf wel voor haar kop slaan. Ze had het hier moeten hebben, stevig in haar hand. Maar eerder vandaag toen ze dit bespraken had het een betere keuze geleken het achterin te zetten. Mocht er iemand voorbij komen die ze kenden of mochten ze politie tegenkomen, dan was het koffertje in elk geval niet te zien. Carlo hield zijn telefoon stevig in zijn hand geklemd. Beiden keken er verschrikt naar toen het apparaat begon te rinkelen. Het licht dat het schermpje verspreidde was fel in het donker en het geluid deed Heleens oren tuiten. Carlo schoof met zijn duim over het scherm om op te nemen. Hallo? Heleen leunde naar hem toe om mee te luisteren. Ik zie de auto, klonk de stem van Adriana. Vanaf waar je nu staat sla je linksaf. Carlo verroerde zich niet. Heleen hield haar adem in, in afwachting van meer instructies. Doe het! snauwde Adriana. Linksaf. Oké, oké. Met zijn vrije hand zette Carlo de auto haastig in zijn versnelling. Hij gaf richting aan en trok op. Daarna zette hij de telefoon op de luidspreker en legde die op de middenconsole. Heleen keek koortsachtig om zich heen. De wolk was verdwenen en wittig maanlicht verlichtte de weg, maar het was uitsluitend genoeg om de omtrekken van bomen te zien. Ze zag geen autos, geen gestaltes. Ze had geen idee waar Adriana was. Plotseling ontwaarde ze een beweging aan de rechterkant van de weg. Kijk uit! riep ze in een reflex. Een auto trok op vanuit de berm en Carlo moest vol op de rem staan om hem te ontwijken. Opletten, cretino, klonk Adrianas stem door de luidspreker. Volg mij. De auto voor hem gaf een dot gas en Carlo reed erachteraan. Ze volgden de donkere Alfa Romeo, die Heleen herkende als de auto die bij hun casa had gestaan. Adriana volgde de provinciale weg. Heleen kneep haar ogen samen en probeerde te zien of er meerdere mensen in de auto zaten, maar daarvoor was het te donker. Ze durfde niet te vragen of Carlo het kon zien nu Adriana alles kon horen. Ze reden voort over de verlaten weg. Adriana hield zich precies aan de maximumsnelheid. Heleen raakte haar gevoel voor tijd en afstand kwijt. Ze keek op haar horloge. Kwart voor tien. Hadden ze vijf kilometer gereden? Tien? Ze had geen idee, ook al kende ze deze weg inmiddels als haar broekzak. Door de telefoon klonk alleen geruis. Als er al meerdere mensen in Adrianas auto zaten, hadden ze instructie gekregen hun mond te houden. Heleen huiverde toen ze aan Florians doodsbange stem dacht, gisteren, aan de telefoon. Zou hij bij zijn ontvoerster in de auto zitten? En zou hij luisteren als ze zei dat hij zijn mond moest houden? Waarschijnlijk niet, zijn angst was veel te groot. Als hij Carlos stem zou horen, zou hij erop reageren. Ze durfde er niet aan te denken wat Adriana gedaan zou kunnen hebben om het jongetje de mond te snoeren. Ze reden voorbij een bord, dat aangaf dat ze een kruising naderden. Heleen kende de kruising, maar het lukte haar niet zich te herinneren waar de weg die ze zouden passeren naartoe leidde. Adriana remde af, Carlo volgde. De kruising werd verlicht met straatlantaarns en Heleen tuurde door de voorruit toen de auto voor hen in het licht stond, maar de ramen weerkaatsten de lampen en ze kon er niet in kijken. Ze zag dat Carlo zijn ogen had samengeknepen en hetzelfde deed als zij. Adriana trok weer op en stak de verlaten kruising over. Carlo klungelde even met de versnelling en de auto maakte een gierend geluid. Schiet op, zei Heleen gespannen toen ze even achterop dreigden te raken. Carlo knikte met een verbeten trek om zijn mond, herstelde zijn fout en een paar seconden later reden ze weer achter Adriana. Heleen staarde naar de telefoon tussen hen in, maar het bleef stil. Opnieuw reden ze met precies de toegestane snelheid verder. De begroeiing aan weerszijden van de weg werd hier dichter. Het maanlicht verdween af en toe achter hoge boomtoppen. Heleen meende ook silhouetten van hogere heuvels te onderscheiden, maar in het donker was het amper te zien. Het enige wat ze zeker wist, was dat de weg omhoog leidde. Er kwamen meer bochten. Plotseling dook een paar koplampen op. Heleen knipperde tegen het felle licht en hield haar adem in, maar de auto reed voorbij. Ze liet de lucht ontsnappen. Naast haar deed Carlo hetzelfde. Het volgende moment lichtten Adrianas remlichten felrood op. Carlo moest zijn rem diep intrappen om een botsing te voorkomen. Adriana zette de auto bijna helemaal stil. Heleen zette zich schrap en maakte zich klaar om uit te stappen, maar een seconde later zette Adriana haar richtingaanwijzer naar links aan en maakte een scherpe bocht. Carlo volgde. Ze draaiden een onverharde weg op, die steil omhoog leidde. De Fiat protesteerde bij de eerste kuil. Carlo gaf een stoot gas en de auto schoot erdoorheen. De koplampen dansten heen en weer en het kostte Heleen moeite de staat van de weg in te schatten. De volgende kuil diende zich aan en er klonk een klap tegen de bodemplaat. Even vreesde ze dat de auto het zou begeven, maar ook deze keer schoten ze weer naar voren. Heleen hield de telefoon vast, die dreigde op de grond te glijden. Adrianas auto leek minder moeite te hebben met de slechte staat van de weg. Ze liet haar donkere Alfa in een redelijk tempo klimmen. Carlo gaf gas om haar bij te kunnen houden. Door de snelheid bonkte de auto makkelijker door de kuilen en even later waren ze de Alfa op een paar meter genaderd. De weg kronkelde zich via scherpe bochten en smalle stukjes omhoog. Een paar keer moesten ze om een groepje bomen heen manoeuvreren. Heleen had het idee dat het pad niet voor autos maar voor mountainbikers was bedoeld. Ze volgden de weg nog een stukje omhoog, daarna sloeg Adriana rechtsaf, een ander pad in. Ze stuurde de Alfa scherp naar links en zette hem stil tussen twee bomen. Carlo wachtte even wat er ging gebeuren. Het portier aan de bestuurderskant ging een stukje open. Carlo gaf gas en zette de Fiat naast de andere auto. Stap uit, klonk Adrianas stem door de telefoon. Heleen klikte met trillende vingers haar gordel los. Het moment naderde waarop ze Adriana moesten vertellen dat ze niet het hele bedrag bij zich hadden. Ze hadden afgesproken dat Carlo het woord zou voeren. Hij zou eerst niks zeggen over het bedrag, dat had hen allebei een goed idee geleken. Mogelijk dat Adriana het geld aanpakte, Florian teruggaf en dat ze zich dan uit de voeten konden maken. Het tellen van zevenhonderd briefjes van honderd kostte zeker vijf minuten, of langer. Tegen de tijd dat Adriana erachter zou komen dat het bedrag niet compleet was, konden ze al een stuk op weg zijn. Naar huis zouden ze natuurlijk niet gaan. De tank van de Fiat was vol, daar had Carlo vanmiddag voor gezorgd. Ze zouden uren kunnen blijven rondrijden om Adriana voor te zijn. Uiteindelijk zou ze opgeven, was hun verwachting. Zonder pressiemiddel kon ze Carlo en Heleen immers niet langer dwingen de politie erbuiten te houden. De andere optie was dat Adriana Florian pas zou teruggeven als ze het geld had geteld. Als het die kant op dreigde te gaan, zou Carlo open kaart spelen. Heleen vreesde Adrianas reactie. Even hadden ze vanmiddag overwogen een wapen mee te nemen. Een mes, een honkbalknuppel desnoods. Iets om zich te kunnen verdedigen in geval van nood. Heleen was ervan overtuigd dat Adriana ook gewapend was. Maar uiteindelijk hadden ze besloten niks mee te nemen. Alles wat Adriana mogelijk kon irriteren, betekende een extra gevaar voor Florian. Misschien zou ze eerst hun auto wel doorzoeken en alles afblazen als ze een mes vond. Ze legde haar hand op de hendel van de deur en trok die naar zich toe. Met een klikje ging het portier open. Ze duwde het verder en zette één voet buiten de auto. Met moeite kwam ze omhoog. Carlo was al uitgestapt en sloot zijn portier. De klap klonk hard door de stille nacht. Ergens in de buurt vloog een vogel op met een schorre kreet. Heleen liep om de auto heen en bleef staan, schuin achter Carlo. Adriana stond tegenover hen op een meter of zes afstand. Haar rug recht, haar handen in haar zij. Ze droeg een zwarte broek en een leren jasje in dezelfde kleur. Het was te donker om de blik in haar ogen goed te kunnen peilen, al werd haar gezicht door de bomen heen schimmig wit verlicht door de maan. Carlo, was het eerste woord dat ze zei. Hij gaf geen antwoord, maar rechtte zijn rug en staarde haar aan. Een paar seconden verstreken. Uiteindelijk deed hij zijn mond open. Zijn stem klonk vast, ongetwijfeld zelfverzekerder dan hij zich voelde. Adriana. Naast haar ontstond beweging. Heleen keek naar een gedaante die langzaam dichterbij kwam. Het was de jongen. Hij hield halt naast zijn moeder en keek Carlo eveneens strak aan. Adriana blikte even opzij en richtte daarna haar aandacht weer op Carlo. Dit is je zoon, zei ze met een stem die trilde van ingehouden woede. De zoon naar wie je nooit hebt omgekeken. De zoon die je in de steek liet toen hij nog niet eens was geboren. De zoon die zo vaak naar jou heeft gevraagd en die ik keer op keer moest vertellen dat zijn vader hem niet wilde. Heleen voelde de spanning bij Carlo verder toenemen. Hij deed zijn mond open om iets te zeggen, maar Adriana legde hem met een handgebaar het zwijgen op. Al die jaren moest ik keihard werken om in ons onderhoud te kunnen voorzien, Carlo. Jaren waarin jij zo veel geld verdiende bij de bank waar je werkte. Heleen zoog lucht naar binnen en hield die vast. Het idee dat zijn ex haar man al die jaren was blijven volgen, maakte het op een of andere manier nog erger. En jaren waarin je kinderen kreeg die er wel mochten zijn. Dat zoontje... Ze maakte een gebaar met haar hoofd richting de auto. Het was onopvallend, misschien wel onbewust, maar duidelijk zichtbaar voor Heleen, die haar blik op de vrouw had gefixeerd. Ze verplaatste haar aandacht naar Adrianas Alfa Romea en moest de neiging onderdrukken om niet naar de auto toe te rennen en de portieren open te rukken. Dat zoontje die het ongetwijfeld aan niks mocht ontbreken, ging Adriana door. Voor wie je wel alles over had. Die niet op zijn verjaardag teleurgesteld hoefde te zijn dat er maar één cadeautje was, terwijl zijn vriendjes er allemaal veel meer kregen. Voor het eerst keek Adriana nu Heleen aan. Haar blik schoot heen en weer tussen haar en Carlo. En dan heb je ook nog het lef om terug te verhuizen naar Italië. Het land waar je als een lafbek weg bent gegaan, waar je je vrouw en je kind hebt achtergelaten met niks. Juist in dat land strijk je neer met je gezin, alsof er niks aan de hand is. Alsof je zon geweldige vader bent. Er viel een stilte. Carlo zei niks. Heleen hoorde hem naast zich zwaar ademen. Na een paar seconden ging Adriana verder. Als je denkt dat je je verleden kunt uitwissen, dan heb je het fout, Carlo. Het blijft je achtervolgen. Altijd. Je kunt weglopen, maar daarmee maak je je daden niet ongedaan. Ze wierp een blik op haar zoon. De jongen hield op zijn beurt zijn ogen strak op Carlo gericht. Heleen keek naar hem. Hij had dezelfde donkere ogen als zijn moeder, en hetzelfde fijne haar. De vorm van zijn gezicht was een beetje rechthoekig, net als dat van Carlo. Maar een kopie was hij zeker niet. De tijd kun je niet meer inhalen, zei Adriana. En het geld maakt niet alles goed. Maar het is het minste. Je bent weggelopen voor je verantwoordelijkheid en nu word je teruggefloten. Deze keer deed Carlo wel zijn mond open. Waarom mijn zoon? Je had naar mij toe moeten komen. We hadden erover moeten praten. Maar Florian... Adriana gooide haar hoofd in haar nek en lachte schel. Erover praten? Dan had ik jou uitgelegd wat de situatie was en had jij gezegd: O, we hebben een zoon samen, kom in mijn armen! Geloof je het zelf? Maar Florian is een onschuldig kind! Hij heeft hier niks mee te maken. Hij brengt me jou, dus hij heeft hier alles mee te maken. Adriana keek hem aan met een koude blik. je geeft niet om je eerste kind, Carlo. Waarom dan wel om deze? Wat heeft Alessandro fout gedaan? Hij is ook onschuldig. Hij heeft ook niks te maken met de problemen die jij en ik hadden. Maar jij hebt hem er onderdeel van gemaakt door weg te gaan. Jij hebt zijn jeugd getekend. Ze knipperde. Honderdduizend euro is een schijntje vergeleken bij wat we eigenlijk zouden moeten krijgen. Heleen slikte. Het moment naderde. Ze zag dat Carlo woedend was, maar zich inhield. Zolang ze Florian niet hadden, kon hij geen kant op. Vanuit haar ooghoek zag ze beweging. Heel snel, een flits, nauwelijks waarneembaar in het maanlicht. Maar ze wist dat haar ogen haar niet hadden bedrogen. Achter het raampje van de Alfa had ze haar zoon gezien. Naast zich voelde ze Carlo verstrakken. Instinctief wist ze dat hij het ook had gezien. Daarover had Adriana in elk geval niet gelogen. Ze had hun zoon bij zich. Het geld, Carlo, zei de vrouw. De kou in haar ogen leek alleen maar dieper te worden. Ze keek naar het koffertje dat Carlo in zijn hand hield. Heleen hield haar adem in. Carlo zette een stap naar voren, net als Adriana. Ze waren elkaar nu tot op twee meter genaderd. Adriana stak haar hand uit, maar Carlo hield de zijne stijf naast zijn lichaam geklemd. Eerst mijn zoon. Heleen wist niet of hij het expres deed, maar ze zag dat de formulering van die zin Adriana woest maakte. Bijna onmerkbaar schudde ze haar hoofd. Carlo moest hem bij zijn naam noemen. Het woord zoon werkte als een rode lap op een stier op de vrouw. Hij staat daar, zei Adriana giftig, met een gebaar naar Alessandro. Ik wil Florian zien, zei Carlo, haar woorden negerend. Dan pas krijg je het geld. Adriana schudde haar hoofd en knikte richting het koffertje. Maak open. Ik wil zien hoeveel het is. De schrik sloeg Heleen om het hart. Ze keek vluchtig naar Carlo. Hij zei niks, maar knielde neer op de grond en klikte het koffertje open. Daarna draaide hij het naar Adriana en liet haar het geld zien. De vrouw kwam dichterbij. Heleen zag het zweet op Carlos bovenlip. Hij deed zijn mond open, maar sloot die weer. Adriana wierp een blik in het koffertje. Blijkbaar beviel wat ze zag haar, want ze draaide zich om naar Alessandro en gaf hem een kort knikje. Hij liep naar de auto en klikte die met de afstandsbediening open. De oranje lichten waren fel als bliksemschichten in het donkere bos. Alessandro opende het achterportier. Heleen slaakte een kreet en sloeg haar hand voor haar mond. Op de achterbank zat Florian, zijn handen en voeten vastgebonden, zijn mond bedekt met duct tape. Zijn ogen waren opgesperd en stonden doodsbang. Toen hij hen zag, probeerde hij zich los te worstelen, maar het touw om zijn handen en voeten benam hem die mogelijkheid. Het volgende moment smeet Alessandro de deur dicht en vergrendelde de auto. Trillend haalde Heleen adem. Ze merkte nauwelijks dat haar gezicht nat was van de tranen. Naast haar hoorde ze Carlo zwaar ademen. Hij had het koffertje gesloten en was overeind gekomen. Zijn gezicht was donker, zijn ogen schoten vuur. Waar Heleen voornamelijk angst voelde, zag ze bij hem alleen maar onstuimige boosheid. Alessandro posteerde zich weer naast zijn moeder. Hij sloeg zijn armen over elkaar. Deze keer voerde hij het woord. Zijn stem was zwaarder dan je bij zijn leeftijd zou verwachten, de blik in zijn ogen net zo koud als die van zijn moeder. Het geld, zei hij. Pa. Dat laatste voegde hij er spottend aan toe. De kou in zijn ogen vermengde zich met haat toen hij het uitsprak. Eerst Florian, hield Carlo vol. Alessandro bleef hem aanstaren. Wij bepalen hoe dit gebeurt, niet jij. Eerst het geld. Carlo schudde zijn hoofd. En wie zegt dat jullie er niet met het geld en mijn zoon vandoor gaan? Het geld interesseert me niet, maar ik wil mijn kind terug. Die laatste woorden leken een vlam van woede in Alessandro te ontsteken. Je kind terug? Dat had je zestien jaar geleden moeten zeggen. Maar toen had je ook geen interesse in je kind! Hij stapte naar voren tot hij Carlo op een meter was genaderd. Je bent een waardeloze vader. De enige aan wie jij denkt, de enige om wie jij geeft, ben je zelf. Je kind interesseert je geen zak! Heleen hoorde hoe de boosheid in Carlos stem tot een hoogtepunt kwam. Ze wilde hem tegenhouden, maar het leek of haar armen en benen blokkeerden. Ze deed haar mond open, maar er kwam geen geluid. Wie zegt dat jij mijn kind bent? vroeg Carlo met een stem die trilde van woede. Hij hield zijn kiezen op elkaar geklemd en keek agressief naar de jongen tegenover hem. Zo nauw nam je moeder het niet. Heeft ze je niet verteld wat haar reputatie was? Met wie ze het allemaal deed? Nee? Carlo! schreeuwde Heleen. Dit ging helemaal fout. Ze vloog haar voren en pakte haar man bij zijn arm om hem weg te trekken. Op hetzelfde moment overbrugde Alessandro de laatste meter en vloog zijn vader aan. Hij greep hem bij zijn kraag en haalde uit met zijn vuist. Heleen hoorde iets kraken en werd gedwongen los te laten. Ze struikelde en belandde met haar gezicht op de vochtige bosgrond. Snel krabbelde ze overeind. Carlo was ook gevallen en probeerde zich te ontworstelen aan Alessandros beukende vuisten. Heleen zag iets glimmen in het maanlicht. Ze knipperde en zag Adriana naar het vechtende tweetal toe lopen, een mes in haar hand. Een paar seconden stond Heleen in tweestrijd. Was de vrouw daadwerkelijk van plan dat mes te gebruiken? Of had ze het alleen meegenomen om zichzelf te verdedigen? Heleen keek razendsnel heen en weer tussen de twee mannen op de grond en de auto tussen de bomen. Daarna nam ze haar beslissing. In drie stappen was ze bij de auto. Ze rukte aan het portier, maar dat gaf niet mee. Met haar elleboog beukte ze tegen het raampje aan van de passagiersstoel, zodat het gebroken glas niet op Florian terecht zou komen. Ze hoorde een gesmoorde kreet en wist niet eens of die van haarzelf of van iemand anders kwam. Nog een keer bonkte ze, maar het glas was steviger dan ze had gedacht. Koortsachtig zoekend keek ze om zich heen. In het donker kon ze nauwelijks iets onderscheiden. Ze bukte en vond op de tast een stok die dik genoeg moest zijn. Stevig klemde ze hem in haar hand. Ze deed een paar passen terug, nam een aanloopje en haalde uit. Met een kracht die ze van zichzelf niet kende, ramde ze de stok tegen het raampje. Het glas versplinterde. Heleen zag Adriana naar haar kijken en even was ze bang dat de vrouw op haar af zou komen, maar toen richtte ze haar aandacht weer op Carlo. Heleen bleef beuken tot het gat groot genoeg was om haar hand doorheen te steken. Ze voelde een scherpe punt haar arm binnendringen toen ze haar hand naar binnen stak en het slot openmaakte. De pijn ging verloren in de adrenaline die door haar aderen pompte, ze merkte nauwelijks dat een straal bloed langs haar hand naar beneden liep. Ze vond het slot en rukte de deur open. Daarna maakte ze het achterportier open. Mama, zei Florian gesmoord vanachter de tape. Zelfs nu kon ze de doodsangst in zijn stem horen. Ik ben hier, lieverd, fluisterde ze hem toe. Je bent veilig. Alles komt goed. Ze rukte aan de touwen. Eerst leken ze niet mee te geven, toen kreeg ze een los puntje te pakken en ontwarde ze. In één beweging trok ze Florian naar zich toe en tilde hem op. Ze blikte achterom. Carlo had zich nog niet ontworsteld aan Alessandro en ook Adriana stond er nu vlakbij. Ze zag haar man vechten. Of hij gewond was, kon ze vanaf deze afstand niet bepalen. Ze moest hem helpen, maar haar kind was nu haar eerste zorg. Even keek ze naar hun auto. Dat was geen optie, Carlo had de sleutels. Zonder nog langer na te denken, begon ze te rennen. Weg van de plek, tussen de bomen door, dieper het bos in. Ze wilde sneller, maar het kind in haar armen was zwaar en maakte dat ze een paar keer bijna haar evenwicht verloor. Florian hield zich stil, alsof hij aanvoelde dat geluid gevaarlijk kon zijn. Heleen had geen idee of er iemand achter haar aan kwam. Ze keek niet om. De tijd die dat zou kosten, zou het verschil kunnen zijn tussen ontsnappen of opnieuw overgeleverd zijn aan Adriana. Blind zigzagde ze tussen de bomen door. Ze wist niet eens precies hoe lang ze had gerend toen ze wat langzamer ging lopen. Haar longen deden pijn, haar armen waren zwaar van het dragen van Florian. Het jongetje had zich aan haar vastgeklampt. Het gevoel van zijn armpjes die klemvast om haar nek zaten was het beste wat Heleen ooit had gehad. Ze ging over in een normaal looptempo en toen pas durfde ze achterom te kijken. Het weinige licht beperkte haar zicht, maar ze geloofde dat ze niet was achtervolgd. Voor het eerst durfde ze enige opluchting toe te laten. Ze verplaatste Florians gewicht naar één arm en trok de tape van zijn gezicht. Daarna begroef ze haar neus in het haar van haar zoon en kuste hem op zijn hoofd. Je bent veilig, lieverd, prevelde ze. Mama is bij je. Misschien waren het die woorden of het feit dat ze niet langer renden, maar op dat moment begon Florian te huilen. Hij knelde zijn armen om strakker om haar nek en het was alsof al zijn angst er in één keer uitkwam. Heleen deed geen moeite haar eigen tranen te bedwingen terwijl ze hem zachtjes wiegde en troostende woordjes fluisterde. Plotseling werd ze opgeschrikt door een geluid. Het begon zacht in de verte, maar zwelde langzaam aan. Eerst kon ze het niet plaatsen, toen realiseerde ze zich dat het het geronk van een motor was. Instinctief dook ze ineen. Florian knelde zijn armen nog steviger om haar nek. Heleen leunde met haar rug tegen een boom en wachtte tot ze de auto daadwerkelijk zou zien. Een paar minuten lang gebeurde er niks, toen ineens kwamen twee koplampen om de bocht. De lichtbundels schoten op en neer toen de auto door kuilen reed. Eén keer voelde ze de bundels recht op zich gericht. Ze hield haar adem in, maar het moment duurde niet langer dan een paar seconden. Ze zette zich schrap om weg te kunnen rennen als dat nodig was, maar de auto reed door. Ook al was het donker, het leed geen twijfel dat het de zwarte Alfa was. Adriana en Alessandro hadden zich uit de voeten gemaakt. Heleen kon zichzelf wel voor haar kop slaan dat ze haar telefoon in de auto had neergelegd en niet in haar zak had gestopt. Ze zou nu de politie moeten bellen, zodat die achter de Alfa aan kon gaan. Tegelijkertijd kon het geld haar nu even niks schelen. Ze had Florian terug, dat was het belangrijkste. En ze moest Carlo helpen. Ze kwam overeind en hees Florian weer in haar armen. Daarna liep ze naar de weg waar de auto net was gepasseerd en volgde die omhoog. Ze hadden hier eerder vanavond gereden en hoewel het in het donker moeilijk te zien was, meende ze zich te herinneren hoe ze gegaan waren. Ze kwam op een kruising en ging rechtsaf. Even dacht ze dat ze helemaal fout zat. In haar herinnering hadden ze de autos vrijwel meteen na het afslaan geparkeerd, maar nadat ze een paar minuten had gelopen, kreeg ze hun Fiat in het oog. Carlo! riep ze. Ze bleef staan, licht hijgend. Haar hartslag hamerde in haar oren en ze moest haar best doen daar andere geluiden doorheen te horen. Opnieuw riep ze. Carlo! Heel zwak klonk zijn stem, meer als een kreun dan als een woord. Hier. Ze draaide naar links, in de richting van het geluid en mompelde tegen Florian: Ik moet je even neerzetten, lieverd. Ik moet naar papa. Hij protesteerde angstig en klemde zich vast, maar Heleen suste hem. Ik laat je niet alleen. Echt niet. Blijf maar bij mama. Uiteindelijk zette ze haar zoon op de grond. Met zijn hand stevig in de hare geklemd liep ze verder in de richting van waar ze Carlos stem had gehoord. Er was weer een wolk voor de maan geschoven en haar zicht was niet meer dan een halve meter. Ze struikelde bijna over hem toen ze hem eindelijk zag. Heleen liet zich op haar knieën vallen. Ze stak haar handen uit en raakte zijn gezicht aan. Aan haar vingers voelde ze iets warms en kleverigs, Carlo kreunde zacht. Carlo, wat hebben ze met je gedaan? vroeg Heleen met een schorre stem. Naast haar begon Florian te huilen. Papa, snikte hij. Je gaat toch niet dood? Carlo richtte zijn blik met moeite op zijn zoon. Op zijn gehavende gezicht kwam iets van een glimlach door. Je hebt hem, zei hij zacht. Dat is het belangrijkste. Die woorden leken hem al zijn kracht te kosten. Zijn ogen draaiden weg en hij haalde met moeite adem. Nee, zei Heleen met groeiende bezorgdheid. Nee, niet wegzakken. Blijf bij me, Carlo. Niet doodgaan. Blijf hier. Zijn ogen gingen weer open. Mijn buik, bracht hij moeizaam aan. Mes. Heleen sprong overeind. We gaan nu naar ziekenhuis. Ik zet de auto hier neer. Ze voelde haar hart in haar keel hameren, en tegelijkertijd was ze ineens heel helder. Ze mocht haar verstand nu niet verliezen. Ze haalde de sleutels uit Carlos broekzak. Zijn kleding was nat. Heleen wist niet of het bloed was of het vocht dat vanaf de bosgrond was opgetrokken en ze realiseerde zich dat dat misschien maar beter was. Ze moest haar hoofd koel houden. Met Florian in haar kielzog liep ze naar de auto. Ze zette haar zoontje op de achterbank en ging achter het stuur zitten. Toen ze de sleutel in het contact stak, merkte ze hoe erg haar hand trilde. Twee keer miste ze, toen duwde ze de sleutel erin en draaide die om. De motor sloeg aan met een geruststellend geronk. Ze zette de Fiat in zn achteruit en gaf te veel gas, waardoor de wagen naar achteren schoot. Focus, Heleen, mompelde ze zacht voor zich uit, alsof ze zichzelf daarmee bij de les kon houden. In een rustiger tempo reed ze iets verder door naar achteren en schakelde daarna naar de eerste versnelling. Met koplampen aan was het beter te zien waar Carlo zich bevond. Ze slikte toen ze hem in het licht zag. Hij was half overeind gekomen, zijn hand stevig tegen zijn shirt gedrukt. Zijn gezicht zat onder het bloed, net als zijn kleding. Ze zette de auto stil en stapte uit. Daarna opende ze het portier aan de passagierskant en liep naar Carlo. Kun je lopen? Hij schudde zijn hoofd, een beweging die hem al zijn kracht leek te kosten. Half kruipend begon hij in de richting van het openstaande portier te bewegen. Heleen ondersteunde hem. Geen van beiden zei iets. Carlo had al zijn energie nodig om vooruit te komen, Heleen had simpelweg geen woorden. Eén keer keek ze om. Het koffertje lag er niet. Uiteindelijk lukte het Carlo in de auto te komen. Even keek hij om naar Florian, die stil op de achterbank zat en het tafereel met grote ogen gadesloeg. Heleen maakte Carlos gordel vast, sloot zacht het portier en ging achter het stuur zitten. Zo voorzichtig mogelijk reed ze weg, maar ze kon niet voorkomen dat de auto door een kuil ging. Carlo kromp ineen. Zijn hoofd hing een beetje opzij en hij leek weg te zakken. Bijblijven, zei Heleen. Ze probeerde de angst die ze voelde uit haar stem te weren, zowel voor Carlo als voor Florian. Nog even volhouden. We zijn zo in het ziekenhuis. Hoe graag ze ook voorzichtig wilde doen om Carlo de pijn te besparen, snelheid was nu belangrijker. Ze durfde niet te kijken naar de almaar groter wordende bloedvlek in Carlos shirt. Zelfs in het donker kon ze de onnatuurlijk bleke kleur van zijn huid zien. Ze bereikte het einde van de bosweg en sloeg linksaf. Op de asfaltweg kon ze met één hand het stuur loslaten. Ze reikte naar de middenconsole waar Carlos telefoon nog steeds lag en drukte op de voorkeuzetoets die haar in verbinding stelde met rechercheur Lippi. Heleen had geen idee hoe laat het was, maar de politieman nam meteen op. Ze zijn gevlucht, zei Heleen zonder inleiding. Ze hebben losgeld. De rechercheur moest even schakelen. Losgeld? Adriana en haar zoon. Wij hebben Florian, zij hebben losgeld geëist. We hebben betaald en ze zijn nu gevlucht. Ze wist niet of haar relaas duidelijk was en het interesseerde haar ook niet. De politie moest manschappen op pad sturen. Waarheen? vroeg Lippi. Dat weet ik niet. Mijn man is neergestoken, wij gaan naar het ziekenhuis in Poggibonsi. De rechercheur vroeg niet verder. Ik kom daarheen. Heleen verbrak de verbinding en gaf extra gas. Nog even volhouden, prevelde ze tegen Carlo. Nog even. Hoofdstuk 12 Bella, kom! Florian hield een felgekleurd hondenspeeltje in de lucht en zwaaide ermee heen en weer. De blonde labradorpup kwam met onhandige sprongen op hem af gerend. Het hondje hapte naar het speelgoed en liet een hoog kefje horen. Heleen sloeg het tafereel van een afstandje gade en lachte vertederd. Bella! Dat was Sophia, die een paar meter verderop stond en ook een speeltje in haar handen hield. De pup spitste haar oren en keek naar het tweede stuk speelgoed. Daarna holde ze naar Sophia en sprong tegen haar op. Sophia gooide het speeltje weg en keek toe hoe het hondje er enthousiast achteraan ging. Schattig, hè? Carlo was op de veranda verschenen met twee kopjes espresso in zijn handen. Hij zette ze op tafel en ging met enige moeite naast Heleen op de bank zitten. De geur van sterke koffie drong haar neus binnen. Ze knikte. De blonde pup kon Amico natuurlijk niet vervangen, maar ze was blij dat ze de knoop hadden doorgehakt en haar in huis hadden genomen. De kinderen waren zo blij met haar, en bovendien voelde het alsof het hondje onderdeel uitmaakte van hun nieuwe begin. Dat betekende niet dat ze alles wat achter hen lag was vergeten. Ze blikte even opzij naar haar man, die met een glimlachje rond zijn mond naar hun kinderen keek. Voor haar geestesoog trokken beelden voorbij uit de twee weken die ze achter de rug hadden. Hoe ze Carlo hevig bloedend en nog maar nauwelijks bij bewustzijn de spoedeisende hulp binnen had gebracht. Hoe hij was opgenomen en de artsen hadden getwijfeld of hij geopereerd moest worden aan de diepe steekwond ter hoogte van zijn lever. Uiteindelijk bleek dat gelukkig niet nodig omdat er geen organen waren geraakt. En nadat zijn wonden waren behandeld, zijn gebroken neus was gezet en hij twee dagen goed in de gaten was gehouden in het ziekenhuis, mocht hij naar huis. De eerste dagen waren niet makkelijk geweest. Heleen zat vol onverwerkte gevoelens. Niet alleen moesten ze proberen hun leven weer op te pakken na de ontvoering die op hen allemaal diepe indruk had gemaakt, ook moest Heleen een manier vinden om om te gaan met Carlos verzwegen verleden. Daar was alleen nauwelijks tijd en gelegenheid voor. Dat Carlos ouders meteen naar hen toe waren gekomen om het gezin bij te staan was natuurlijk ontzettend lief, maar het betekende ook drukte in huis. Daarnaast hadden ze via de politie een kinder psycholoog voor Florian geregeld, die meteen met hem aan de slag was gegaan. Heleen wist niet of het daardoor kwam, maar tot nu toe leek hij redelijk te herstellen van het trauma. De eerste nachten had hij niet alleen willen slapen, maar daarna was hij weer naar zijn eigen kamer gegaan. Natuurlijk had hij nog altijd momenten dat hij angstig was. De psycholoog had gezegd dat dat nog weken of zelfs maanden kon duren. Zo vaak als ze kon zei Heleen tegen haar zoon dat die angst er ook mocht zijn en dat hij altijd bij haar en bij Carlo terecht kon als hij bang was. Ook probeerde ze met hem te praten over wat er was gebeurd. Uit wat hij vertelde maakte ze op dat hij was vastgehouden in een tent in het bos en dat hij ontzettend bang was geweest, maar dat hij gelukkig niet al die tijd vastgebonden had gezeten, zoals in de auto. Hij had genoeg eten en drinken gekregen en hij had ook verteld dat Adriana en Alessandro ruzie hadden gemaakt over geld. Er waren allerlei bedragen genoemd en Alessandro had elke keer gezegd dat het niet genoeg was. Florian wist niet wat die bedragen inhielden en Heleen had het hem niet verteld. Ze wilde niet dat hun zoon wist hoeveel geld ze voor hem hadden betaald. Dat bedrag hadden ze natuurlijk wel tegen rechercheur Lippi gezegd. Op basis van hun verhaal had Lippi alle korpsen in het land opgeroepen niet alleen naar het tweetal uit te kijken, maar actief te gaan zoeken. Tegen de ochtend was de Alfa Romeo verlaten teruggevonden bij de grens met Slovenië. De politie had geen idee hoe ze verder waren gereisd en of ze misschien hulp hadden gehad. De zoektocht was nu internationaal en de politieman had duidelijk laten doorschemeren dat dat de pakkans niet vergrootte. Omdat ze het kind niet meer hadden, waren Adriana en Alessandro geen topprioriteit. Heleen had boos opgemerkt dat zeventigduizend euro toch een reden was om het tweetal op te sporen. Rechercheur Lippi had gezucht en hen vervolgens aangekeken alsof ze twee kleine kinderen waren, voordat hij had uitgelegd dat hij hen natuurlijk best wilde geloven, maar dat het wat betreft het geld moeilijk – zo niet onmogelijk was – om te bewijzen dat ze het aan Adriana en Alessandro hadden betaald. Zelfs als het tweetal werd gepakt met het geld keurig in een koffertje in de achterbak zou het hun woord tegen dat van Heleen en Carlo zijn. Dat was, zo had Lippi het geformuleerd, nou eenmaal het probleem als je op eigen houtje losgeld ging betalen. Zijn mening over het feit dat ze de politie buiten hun actie hadden gelaten, stak hij daarmee niet onder stoelen of banken. Heleen begreep de houding van de politie wel, maar spijt had ze niet dat ze het zo hadden gedaan. Ze had het zichzelf nooit vergeven als ze het leven van Florian op het spel hadden gezet. Dat ze het geld nooit meer zouden terugzien was vervelend, maar elke keer als ze Florian zag, kon ze zich er steeds minder druk om maken. Ze zouden de financiële klap wel te boven komen. Hoeveel belangrijker hun zoon was, was niet eens in een bedrag uit te drukken. Bella, nee! Dat was de stem van Sophia. Het hondje had het speeltje te pakken gekregen en probeerde het nu uitbundig kwispelend in twee stukken te bijten. Heleen grinnikte. Naast haar hoorde ze ook Carlo lachen. Het was toch een goed idee om haar in huis te halen, denk je niet? Ze keek op. Carlos blik was op haar gericht. Heleen knikte. Ik kan nog steeds niet geloven dat ze Amico heeft gedood, zei ze hoofdschuddend. Adriana had Carlo in de tijd dat Heleen weg was met Florian toegebeten dat de dode hond een waarschuwing naar hem toe was geweest, waarvan hij had gekozen die te negeren. In haar beleving had Carlo het dode beest in het zwembad moeten zien als een wake up-call, waarna hij naar haar toe had moeten komen en zijn excuses had moeten aanbieden voor het feit dat hij haar in de steek had gelaten. Achteraf gezien was het misschien maar goed dat Carlo toen al zover was weggezakt dat hij niet in staat was geweest haar te vertellen dat hij haar op dat moment nog niet eens had herkend. Carlo knikte langzaam. Er is heel veel dat ik nog steeds niet kan geloven. Heleen voelde zijn aarzeling voordat hij zijn hand uitstak en die op haar been legde. De band tussen hen was natuurlijk nog niet zoals vanouds. Ze had grote moeite te accepteren dat Carlo een belangrijk deel van zijn verleden had verzwegen. In eerste instantie, toen ze na die verschrikkelijke avond naar huis was gegaan, Sophia had gehaald en met beide kinderen in het grote bed had gelegen, had ze besloten dat hun huwelijk over was. Ze was ervan overtuigd geweest dat ze haar leven niet kon delen met iemand die in staat was met zon geheim te leven. Maar naarmate de dagen waren gevorderd en haar eerste angst en woede wat waren gezakt, was ze er anders tegenaan gaan kijken. Op dit moment uit elkaar gaan, was geen optie. Nog los van het bedrijf dat ze samen runden, kon ze het Florian niet aandoen om vlak na zon ingrijpende gebeurtenis – waarvoor hij tijd nodig had te herstellen – zijn leven opnieuw op zn kop te zetten. Ze zouden dus nog maanden moeten wachten. Maanden waarin het voor iedereen belangrijk was dat er rust kwam. Heleen had zichzelf dus gedwongen geen woede te laten zien en Carlo normaal te behandelen. Gek genoeg had ze juist daardoor binnen een paar dagen gemerkt dat die woede ook daadwerkelijk was gezakt. Niet dat ze hem meteen alles kon vergeven, maar ze had wel opengestaan voor de ingewikkelde gesprekken die ze onvermijdelijk hadden moeten voeren. Daarbij had ze gemerkt dat ook hij het verschrikkelijk moeilijk had met de situatie. Hij verweet zichzelf niet alleen dat hij niet open tegen Heleen was geweest, hij was er voor de volle honderd procent van doordrongen dat hij en hij alleen degene was die Florian in een situatie had gebracht waarin geen enkele ouder een kind wilde brengen. Hij had meerdere malen tegen Heleen gezegd dat hij het natuurlijk zou begrijpen als zij niet met hem verder wilde, maar dat hij dolgraag een tweede kans wilde om te laten zien hoeveel zijn huwelijk en zijn gezin hem waard waren. Uiteindelijk had Heleen gezegd dat hij die kans kreeg, en een beetje tot haar eigen verbazing had ze het echt gemeend. Zwijgend dronken ze hun koffie. Heleen liet zich een beetje tegen Carlo aan zakken en hij verplaatste zijn hand van haar been naar haar schouder. Zo bleven ze zitten, kijkend de spelende kinderen en de hond in de tuin. Na een tijdje drong een heerlijke geur Heleens neusgaten binnen. Haar schoonmoeder stond al een hele tijd in de keuken om de lunch te bereiden en Heleen voelde haar maag knorren. Ze keek op naar Carlo en glimlachte. Hij lachte terug en drukte een kus op haar voorhoofd. Heleen sloot even haar ogen. Ze waren er misschien nog niet, maar ineens wist ze zeker dat ze het samen wel zouden redden. Hij hoorde hem eerder dan dat hij hem zag. Of nee, hij hoorde hem niet, hij voelde hem. Zijn aanwezigheid. Negatieve energie, zei mama weleens. Hij wilde weg, naar papa, maar het ging niet. Iemand greep hem vast, in een houdgreep. Hij spartelde, maar was lang niet sterk genoeg. De deur werd opengetrapt. Hij werd opgetild. Ze gingen weg uit de hut. Hij kon niet zien waarheen. Hij had een blinddoek om gekregen zodra die man hem op de piste had vastgepakt. Hij wist niet of het licht of donker was. Hij wist niet hoe laat het was. Papa zou hem toch wel missen? Ze gingen naar buiten. Hij haalde diep adem, wat pijn deed vanbinnen. Gingen ze naar huis? Was het eindelijk over? Hij schreeuwde. Laat me los! Hij gilde harder. Tot het pijn deed in zijn keel. Laat me gaan! Ik wil naar huis! Hij voelde een hand op zijn gezicht. Zijn mond werd opengetrokken. Hij bleef schreeuwen. Er werd iets in zijn mond geduwd. Hij moest hoesten en daarna voelde het alsof hij moest overgeven, maar dat lukte niet. Adem! Hij kreeg geen adem! In paniek probeerde hij door zijn neus te ademen. Het lukte een klein beetje. Hij kon niet meer schreeuwen, maar zijn hart klopte zo hard dat het bonsde in zijn oren. De blinddoek zakte een beetje naar beneden. Hij schudde met zijn hoofd om hem verder te doen schuiven. Als hij knipperde, lukte het. Over het randje van de blinddoek keek hij de omgeving in. Zwarte bomen, maanlicht. Het was nacht. Ze waren in het bos, en niet op weg naar huis. Hij zag de glinstering van de sneeuw tussen de bomen. Sneeuw bij nacht was het mooiste wat er bestond, zei papa altijd. Hij vond het helemaal niet mooi. Hard trapte hij met zijn voeten. Hij probeerde zich los te maken, kronkelde en duwde. Hij raakte niets. De man greep hem steviger vast. Hij was moe, hij moest het opgeven. Hij probeerde omhoog te kijken, maar zag geen gezicht. Wel een bivakmuts en een jas die hij niet kende. Een hand schoof de blinddoek terug. Ze bleven in beweging. Een paar keer voelde hij dat hij zakte. Als hij de grond kon raken, kon hij wegrennen! Maar elke keer tilde de arm hem weer omhoog. Hij bleef spartelen, maar het had geen enkele zin. Eindelijk kwamen ze ergens. Er ging een deur open. Het was er warm, warmer dan buiten in elk geval. Rook prikte in zijn neus. Vuur. Haardvuur. De open haard rook thuis anders. Drie jaar gedroogd hout, dat gebruikte papa altijd. Hij keek altijd als papa de open haard aanstak. Als hout rookte, was het nat. Dit hout rookte, het was niet goed droog. Ook al was hij pas acht, hij wist precies hoe je een vuur moest stoken. Papa zei dat echte jongens wisten hoe je vuur maakte. Hij werd op de grond gezet en zakte meteen door zijn benen. De hand trok de prop weg. Hij wilde de blinddoek wegtrekken, maar meteen voelde hij pijn. De man had zijn pols gegrepen en draaide die om. Afblijven! Voor het eerst een stem! Hij verstijfde. Hij deed zijn mond open om iets te zeggen, maar het lukte niet. Er kwam raar geluid uit zijn mond, dat hij niet kende. Hij wilde de naam uitspreken, maar kon het niet. Hij wilde naar huis, naar papa. Hij zou niets zeggen, voor altijd zijn mond houden over wat er was gebeurd. Hij kon dat heel goed, niets zeggen. Toen er op school was gevochten, wist hij wie het had gedaan. Maar hij had zijn mond gehouden, altijd. Ook toen de meester vroeg of hij iets wist. Hij had nee geschud. Dat kon hij. Hij zou het nooit vertellen. Ik zal niets zeggen, fluisterde hij. Hij huilde. Echt waar, ik zal... Hij gilde toen hij een harde klap kreeg. Stil! Die stem weer, die bekende stem. Hij moest op zijn lip bijten tot het bloedde, maar hij was stil. Hij kon voor altijd stil zijn. Hij zou het kunnen, als het moest tot hij groot was. En zelfs nog langer. Nog harder beet hij op zijn lip. Het bloed smaakte vies. Hij was misselijk. De handen waren nu bij zijn nek. Hij zat doodstil. Ademhalen ging moeilijker. Hij mocht niet praten, geen geluid maken, maar hij moest wel. Steeds harder duwden de handen. Hij hijgde, hapte naar lucht, maar kreeg niets. Nee! piepte hij hoog. Hij strekte zijn nek om lucht te krijgen. Hij begon te slaan en te schoppen. Hij voelde zich raar licht. Hij bleef uit alle macht trappen tot hij niet meer kon. Zijn benen deden niet meer wat hij wilde. Zijn hoofd leek uit elkaar te barsten. Een laatste keer worstelde hij om los te komen. Toen zakte hij langzaam weg en dacht alleen nog maar aan het vuur van de open haard. ZATERDAG 1 Met een goedkeurend knikje overzag Daphne Mentzl-Duisenberg de eetzaal van het pension. De donkere meubels blonken in het daglicht, dat door de van luiken voorziene ramen naar binnen viel. Zoals altijd wanneer het net gesneeuwd had, was het licht feller dan anders. Het weerkaatste tegen het wit van de sneeuw en kwam harder binnen. Daphne hoefde s ochtends niet eens naar buiten te kijken om te zien of het had gesneeuwd, ze zag het aan de lichtval en zat nooit fout. Ze haalde haar hand over een van de tafels en constateerde tevreden dat er geen stof of andere viezigheid op lag. Karina, die sinds jaar en dag schoonmaakte in het pension, had haar werk weer naar behoren gedaan. Een nieuwe week kon beginnen. Het was zaterdag, de dag die in het pension als begin van de week gold. Wisseldag. Vanochtend hadden drie gezinnen uitgecheckt, die bruinverbrand huiswaarts keerden. Iedereen met een witte waas op de plek waar de skibril had gezeten. Zelf was Daphne noch bruinverbrand noch voorzien van witte waas – tijd om te skiën had ze in het hoogseizoen nauwelijks. Van half december tot eind maart was er altijd minimaal één, maar meestal twee of drie, van de appartementen in het pension verhuurd en dat betekende: veel werk aan de winkel. Daphne klaagde er niet over. Toen ze zes jaar geleden het pension had geopend had ze niet durven dromen dat het ooit een seizoen lang niet zonder gasten zou zijn. En nu was het al het vierde jaar dat dat gebeurde. Pension Mentzl, zoals ze de accommodatie doeltreffend maar weinig fantasievol had gedoopt, was een succes. Daphne controleerde of alle twaalf de stoelen, verdeeld over drie tafels, voorzien waren van een kussen, schikte nog wat aan de bloemstukjes die op tafel stonden en verwijderde een pluisje van de neus van de hertenkop die aan de muur hing. Vanaf waar ze nu stond, kon ze precies de steile weg overzien waaraan het pension was gelegen. Met dank aan de recente sneeuwbui was het onderscheid tussen het asfalt en de stoep niet meer te maken en een paar skiërs die vroeg van de piste waren teruggekeerd baanden zich met moeite een weg omhoog. Er was dit seizoen veel sneeuw gevallen in Kirchberg, wat de bereikbaarheid van het dorp niet altijd goed had gedaan maar waarover Daphne niet klaagde. Met een gezamenlijk inkomen dat volledig van het skitoerisme afhankelijk was, was het voor haar en Franz van essentieel belang dat de toeristen het naar hun zin hadden. En toeristen hadden het naar hun zin als er voldoende sneeuw lag. Nog twee weken, dan zat het hoogseizoen er alweer op. Aankomende week, als het voorjaarsvakantie in Nederland was, lag de piek. Samen met de periode van de kerstvakantie was dit de drukste tijd voor Daphne. En de leukste, meende ze, al merkte ze nu richting het eind van het seizoen wel hoe moe ze was. De laatste keer dat zij en Franz een dag vrij hadden gehad, kon ze zich niet herinneren. De laatste keer dat ze zonder haast waren opgestaan ook niet. Elke ochtend vertrok Franz al vroeg naar de skischool, waar hij weliswaar pas rond negen uur zijn eerste klasje of privéleerlingen ontving, maar waar hij alles wel tiptop in orde wilde hebben. Geoff, de eigenaar van de skischool, was een goede vriend van hem en nadat Geoff acht jaar geleden als gevolg van een ernstig skiongeluk lichamelijk gehandicapt was geraakt, had Franz steeds meer van zijn taken bij de skischool overgenomen. Dat betekende dat hij niet alleen lesgaf, maar ook nieuwe mensen aannam, een groot deel van de administratie op orde moest houden, de planning bijhield en het materiaal moest aanvullen. Het was veel extra werk, maar Franz deed het graag, al was het maar om de pijn bij Geoff dat hij zijn werk niet meer zelf kon doen een klein beetje te verzachten. De regie was weliswaar nog in handen van de skischoolhouder, maar zonder het uit te spreken wisten beiden dat als Franz niet zou doen wat hij deed, de skischool allang had moeten sluiten. Daphne vond het genereus dat Franz zijn vriend op deze manier hielp en ze klaagde dan ook nooit over de lange dagen die hij tijdens het hoogseizoen maakte. Al betekende het dat zij het pension grotendeels in haar eentje moest runnen, met de hulp van Karina en haar dochter die elke avond de eetzaal en de keuken kwamen schoonmaken en op zaterdag alle gebruikte appartementen. Daphne was zelf degene die de handdoeken van de gasten dagelijks verwisselde en die niet alleen de handdoeken, maar ook het beddengoed en de tafelkleden en servetten waste en streek. Als een gast vroeg of ze even een broek of een shirt kon wassen deed ze daar ook niet moeilijk over, met als gevolg dat de wasmachine overdag bijna continu draaide, vooral op een dag als vandaag. Ook nu hoorde ze het piepje dat aangaf dat de machine klaar was en ze liep naar de ruime bijkeuken om hem leeg te halen. Er zat beddengoed in van het kinderbedje dat afgelopen week in gebruik was geweest. Ook vandaag verwachtte ze twee gezinnen met kinderen, maar niet van de leeftijd dat ze nog in het babybedje sliepen. Vijf in totaal, allemaal tussen de vijf en de tien jaar. Gezellig vond ze het, kinderen om haar heen. Een beetje reuring in huis. Zelf had ze nooit kinderen gekregen en hoewel ze vierendertig was en biologisch gezien nog alle gelegenheid had om zwanger te raken, wist ze zeker dat het niet zou gebeuren. Daar was Franz heel duidelijk over geweest: geen kinderen. Toen Daphne voor hem naar Oostenrijk verhuisde, was hij al veertig geweest en vond hij zichzelf te oud om vader te worden. Bovendien had hij gewoon nooit die behoefte gevoeld. Niet dat hij kinderen niet leuk vond, hij ging geweldig om met kinderen van vrienden of de tweeling van haar broer. Als skileraar had hij talloze klasjes begeleid, honderden kinderen de beginselen van de skisport geleerd, waar hij altijd veel voldoening uit had gehaald. Hij vond het leuk om met kinderen te werken, ze te zien zwoegen en ploeteren tot ze er eindelijk in slaagden op skis een mooie bocht te maken. Franz zei altijd dat er weinig was waarvan hij zo kon genieten als de blijdschap van een kind op zon moment. Maar hij vond het ook heerlijk om na zon dag de kinderen bij hun ouders te droppen, naar huis te gaan en daar in alle rust de avond door te brengen, zei hij altijd. Kinderen waren alleen leuk als ze niet van jezelf waren, was zijn standpunt. De verantwoordelijkheid, de constante zorgen, de drukte – Franz zat er gewoon niet op te wachten. Daphne vond het jammer, maar ze had al snel begrepen dat dit bij Franz geen discussiepunt was. Zijn besluit stond vast en als ze wel kinderen wilde, moest ze niet bij hem zijn. Zelfs voor haar veranderde hij niet van gedachten. Hoewel Franz het nooit met zo veel woorden had uitgesproken, ging Daphne ervan uit dat zijn standpunt ook voortkwam uit het gezin waarin hij was opgegroeid. Hij kon niet terugkijken op een leuke, liefdevolle jeugd zoals zijzelf. Hij had niet de ervaring van de gezelligheid en warmte van een gezin. Daphne begreep, hoewel ze dit nooit hadden besproken, dat hij een grote angst voelde om zelf een gezin te stichten zonder dat hij ooit een goed voorbeeld had gehad. Misschien was hij bang dat hij in wezen meer op zijn vader leek dan hij dacht? Misschien vreesde hij dat ook hij in de situatie zou komen waarin hij zijn eigen kind in de steek zou laten, en dat zou hij een kind nooit willen aandoen. Het waren theorieën die ze zelf had verzonnen, dit onderwerp was bij Franz moeilijk aan te snijden. Het enige wat Daphne wist, was dat hij in een gebroken gezin was opgegroeid, omdat zijn vader hem en zijn moeder in de steek had gelaten. Zijn vader had later bij zijn nieuwe vrouw nog een kind gekregen. Franz had dus een halfbroertje, maar daar had hij geen contact mee. Daphne had hem zelfs nooit ontmoet, ze wist niet waar hij woonde en hoe hij heette. Franz liet er nooit iets over los en zelf had ze er eigenlijk nooit naar gevraagd, bang om oude wonden open te rijten. Het maakte ook niet uit. Franz had zich losgemaakt van zijn verleden en had nu zijn leven met haar. Zijn moeder, die ongetwijfeld van haar zoon had gehouden, maar na de scheiding verbitterd was geraakt, was al voor Daphnes komst naar Kirchberg overleden. Franz had goede herinneringen aan haar, hij had een paar jaar na de scheiding zelfs haar achternaam aangenomen om zijn verbondenheid met haar te tonen. Of misschien meer: om zich tegen zijn vader af te zetten. Franz vader Wilhelm woonde in Kitzbühel, het dorp naast Kirchberg. In zijn jonge jaren was Franz nog wel bij hem en zijn nieuwe gezin over de vloer gekomen, maar daarna was het contact gereduceerd tot groeten als ze elkaar toevallig tegenkwamen. Daphne mocht Wilhelm niet. Ze kon er niet precies de vinger op leggen, maar hij kwam over als een afstandelijke, koude man. Ze hadden zich aan elkaar voorgesteld en dat was het langste gesprek dat ze ooit hadden gevoerd. Als je met zon vader opgroeide, was het misschien ook niet zo raar dat je zelf nogal een aversie tegen het vaderschap had. Daphne moest eerlijk toegeven dat dit wel een reden was geweest om te twijfelen over haar keuze voor Franz. Haar kinderwens was best sterk geweest, zeker toen ze eind twintig was en haar vriendinnen kinderen begonnen te krijgen. Bij elk kraambezoekje had ze een steeds diepere wens gevoeld om zelf ook moeder te worden en net in die tijd moest ze de keuze maken om al dan niet voor haar grote liefde te gaan. Uiteindelijk, na een paar weken van twijfel, had ze de knoop doorgehakt. Een leven zonder kinderen, daar kon ze zich bij neerleggen. Een leven zonder Franz niet. Franz had gezegd dat hij het bijzonder vond dat ze zon opoffering maakte – naast de verhuizing naar Kirchberg – en dat hij er persoonlijk voor zou zorgen dat ze geen moment spijt zou hebben van haar beslissing. Aan die belofte had hij zich gehouden. Ze hadden een lekker leven samen, misschien wel juist omdat ze geen kinderen hadden en daardoor onbezorgd en ongebonden waren. Dat betekende niet dat ze nooit verdriet had gehad van haar kinderloosheid, maar inmiddels was ze zover dat ze kon genieten van de kinderen om haar heen zonder een steekje van spijt te voelen. Ze verheugde zich op de drie weken in de zomer dat haar drie jaar jongere broer met zijn peutertweeling langskwam en ze genoot van de kinderen van haar gasten, zonder dat ze s avonds in bed lag te piekeren of ze zichzelf niet tekort had gedaan met het opzijschuiven van haar kinderwens. Als ze keek naar haar leven zoals het nu was, was ze tevreden en wist ze dat ze geen pension zou kunnen runnen op de manier waarop ze dat nu deed als ze ook nog de zorg voor twee of zelfs meer kinderen had. Het kwam allemaal neer op keuzes maken en ze was gelukkig met die van haar. Ze schudde haar hoofd en sprak zichzelf in gedachten streng toe. Dat gemijmer, daarmee zou ze het pension niet aan kant krijgen voor de nieuwe gasten zich meldden. Het was de hoogste tijd om aan de slag te gaan. Ze haalde het natte beddengoed uit de wasmachine en stopte het in de droger. Daarna propte ze de volgende stapel vuile slopen en lakens in de wasmachine, vulde de wasbol en zette de machine weer aan. Het vertrouwde gezoem en gepomp van water vulde de ruimte. Er klonk gestommel op de trap en Daphne kwam de bijkeuken uit om haar gasten gedag te zeggen. Een ouder echtpaar liep de hal in. Henk en Thea van Zanten, die eerder vanmiddag waren gearriveerd. Het was het zesde seizoen dat ze in het pension verbleven en hoewel Daphne hen jaar in jaar uit zag, wist ze erg weinig van het tweetal. Jullie gaan vast een kijkje nemen op de piste? probeerde ze een praatje aan te knopen. Henk schudde wat nors zijn hoofd. Zijn vrouw gaf antwoord. We gaan een kopje koffie drinken in het dorp. Het is te laat om nu nog naar de piste te gaan. Het was halfdrie. Een verstokte skiër zou op de dag van aankomst die laatste paar uurtjes voor de gondel dichtging nog wel even willen meepakken, maar Daphne had het gevoel alsof ze iets heel raars had gezegd. Natuurlijk, zei ze zo opgeruimd mogelijk. Dat is ook een goed idee. Is in het appartement alles naar wens? Thea knikte en humde wat. Mooi, zei Daphne. Als ik iets voor jullie kan betekenen, weten jullie me te vinden, hè? Opnieuw dat knikje, deze keer blijkbaar ook bedoeld om gedag te zeggen. Daphne keek toe hoe Henk en Thea via de voordeur het pension verlieten. Ze bleef even staan. Zes jaar en ze was nooit verder gekomen dan zon soort praatje. Ze wist niet eens of Henk en Thea wel skieden, misschien kwamen ze alleen om te langlaufen. Wat ze in elk geval niet begreep, was waarom een gepensioneerd echtpaar – aan hun geboortedata kon Daphne zien dat ze allebei de zeventig naderden – midden in de schoolvakantie naar Oostenrijk kwam. Niet alleen was het veel drukker dan buiten de vakanties, bovendien lag de prijs van een appartement al snel twintig procent hoger dan buiten de piekperiodes. Maar het waarom zou ze waarschijnlijk niet te weten komen, want Henk en Thea zaten duidelijk niet op sociaal contact te wachten. Ach, ze had eigenlijk toch niet veel tijd. Nu de wasmachine draaide, de droger zachtjes bromde en Karina bezig was de laatste hand te leggen aan de twee overige appartementen, was het de hoogste tijd dat ze zelf ook weer aan de slag ging. Ze verwachtte haar nieuwe gasten rond halfvijf en er was nog genoeg te doen. Met een resoluut gebaar trok ze de deur van de bijkeuken dicht en liep naar boven om de appartementen van zachte, pasgewassen handdoeken te voorzien. *** Met een wanhopige blik in haar ogen keek Renske Donkervoort voor de tigste keer achterom. En nu ophouden! riep ze streng, maar na zo veel keer maakten die woorden geen indruk meer op het drietal dat op de achterbank zat. Ja, maar Marius zit te klieren! klonk het verongelijkte stemmetje van Emma. En Emma heeft me geknepen! Dat was de beschuldigde, die zich probeerde te verdedigen. Nee mam, Marius begon. Natuurlijk, Julia viel haar grote zus bij. Haar hoge, schelle stem deed na een rit van tien uur pijn aan Renskes oren. Marius was niet van plan de beschuldiging te pikken. O niet! Vet niet! Julia liegt, mam! Renske keek opzij naar Sven, maar hij hield beide handen aan het stuur en probeerde iets van de weg te zien door de deken van sneeuw die voor de auto hing. Een paar minuten geleden was het begonnen te sneeuwen en nu zagen ze geen hand voor ogen meer. We zijn er bijna, zei Renske op mildere toon, de aantijgingen die haar kinderen aan elkaars adres richtten negerend. Waarom rijden we niet wat harder. Dat was Marius op zijn klaagtoon. Hij hing onderuitgezakt op zijn stoelverhoger en schopte met zijn voeten tegen beide voorstoelen. Daar kon hij bij omdat hij als kleinste in het midden moest zitten. Marius, laat dat, zei Renske. Ze hoorde zelf de vermoeidheid in haar stem en die ontging ook haar zoontje niet, die gewoon doorging met zijn gebonk tegen de stoelen. Renske had de energie niet meer om er iets van te zeggen. Sven leek niet eens te merken dat er in zijn rug werd geschopt, daarvoor was hij te veel op de weg gefocust. Een uurtje geleden had hij de sneeuwkettingen rond de banden gelegd. Renske hoorde het metaal knarsen toen ze over een stukje weg reden dat nog niet helemaal ondergesneeuwd was. Of misschien was er al een sneeuwschuiver overheen gereden. Dat ging in Oostenrijk altijd razendsnel, wat dat betreft konden Nederlanders nog iets van Oostenrijkers leren. Ik zie echt geen hand voor ogen, mompelde Sven, meer tegen zichzelf dan tegen Renske. Hij kroop nog iets meer richting het raam, hoewel hij al op een paar centimeter van het stuur zat. Renske zag dat het autorijden hem niet makkelijk afging, maar toch maakte ze zich geen seconde zorgen. Sven was een goede chauffeur. Afgelopen winter was het in Nederland weer sneeuw en ijzel geweest wat de klok sloeg en toen had ze al gemerkt dat hij onder dit soort omstandigheden nooit risicos nam. Niet dat ze had verwacht dat hij dat wel zou doen, want risicos nemen zat niet in Svens karakter. Althans, niet op persoonlijk vlak. Zakelijk had hij links en rechts wel de nodige risicos genomen, maar over het algemeen hadden die goed uitgepakt. Dat had ertoe geleid dat hij een kleinschalige, maar goedlopende drukkerij had opgebouwd die hen in staat stelde om met drie kinderen in het hoogseizoen een week op wintersport te gaan en in de zomer een paar weken in een gehuurde villa in Italië door te brengen. Bovendien werd het vrijstaande huis in Vleuten waar ze sinds vier jaar woonden ervan betaald. Omdat Renske ook wist hoe het was om rond te komen van bijna niets, waardeerde ze de relatieve rijkdom waarin ze leefde des te meer. Wat een contrast was het met de periode net na haar scheiding, toen Michael – haar ex – haar met niets had achtergelaten en er geen zicht was op alimentatie, omdat Michael zoals altijd platzak was. En werkloos, omdat hij zijn zoveelste baantje als te zwaar en oninteressant had bestempeld en er de brui aan had gegeven. Oninteressant. Renske kon nog pissig worden als ze dat woord hoorde. Michael meende dat hij was voorbestemd om een groot kunstenaar te worden – de vergelijking met Michelangelo maakte hij niet eens gekscherend – en het wachten was op het moment dat hij ontdekt zou worden. Het laatste wat Renske had gehoord was dat hij nog steeds wachtte en dat hij schilderijen en beeldhouwwerk bleef produceren, maar dat er nog altijd geen hond op zat te wachten. Ze zuchtte. Dat ze het tien jaar met die vent had uitgehouden. De eerste paar jaar had ze zijn vrijgevochten geest spannend gevonden, maar vanaf de geboorte van Emma was die mening gekanteld. Er was niets spannends aan een man die meende dat hij veel te begaafd was om luiers te verschonen, die zijn vrijgevochten geest niet kon blootstellen aan nachtvoedingen, omdat zijn inspiratie nou eenmaal niet floreerde als hij te moe was. Het was eigenlijk een wonder dat Renske niet toen al gillend was weggerend en dat ze twee jaar later nog een kind hadden gekregen. Achteraf wist ze dat ze zichzelf jarenlang onzin had voorgehouden, maar op dat moment had ze echt geloofd dat ze van Michael heus wel een vaderfiguur kon maken en dat ze hem kon temmen. Natuurlijk was dat niet gelukt en nog geen jaar na de geboorte van Julia had ze met wallen tot haar knieën en balancerend op het randje van een burn-out, de handdoek in de ring gegooid. Twee kinderen verzorgen en kostwinner zijn was haar te veel geworden. Michael had haar aangehoord toen ze hem had verteld, of eigenlijk toegeschreeuwd, dat ze van hem wilde scheiden, omdat ze helemaal niets aan hem had. Hij had de conclusie getrokken dat ze op een ander zielsniveau zaten en had haar nauwelijks gedag gezegd. Renske was na de scheiding minder gaan werken omdat ze er voor haar kinderen wilde zijn en dat had ertoe geleid dat ze nauwelijks inkomen had, waarvan ze een klein deel zelfs nog bij wijze van alimentatie aan Michael had moeten afstaan. Een paar maanden later was ze op een verjaardag van een vriendin aan de praat geraakt met een goede advocaat. Die had ervoor gezorgd dat een week later de partneralimentatie van de baan was, waardoor ze wat meer lucht had gekregen. Maar zelfs toen was het moeilijk geweest om rond te komen. Al moest Renske alle eindjes aan elkaar knopen, haar geluk en dat van haar kinderen was haar alle moeilijkheden waard geweest. In materieel opzicht kwam ze misschien van alles tekort, emotioneel voelde ze zich beter dan ooit. Vrij. Vrijgevochten, zoals Michael vast gezegd had. Bevrijd van een lapzwans die niets van zijn leven maakte en haar alleen maar remde door zijn eigen ego en belangen constant boven die van haar te plaatsen. En terwijl ze nog volop in de euforie van haar hervonden vrijheid verkeerde, was ze Sven tegengekomen. Sven, die alles was wat Michael niet was. Bedaard, verantwoordelijk, een harde werker. Niet saai, maar wel iemand die op zijn vijfendertigste zijn leven op orde had, een eigen zaak runde en wist wat hij deed en waar hij heen wilde. Ze was niet als een blok voor hem gevallen, Sven was niet het type man waar je als een blok voor viel. Ze had hem ontmoet via een vriendin, een medewerkster in Svens bedrijf. De vriendin, Mariska, had haar meegesleept naar een bedrijfsborrel, enerzijds omdat ze geen zin had om alleen te gaan en anderzijds omdat ze vond dat Renske wel weer eens onder de mensen mocht komen. Die avond had Renske anderhalf uur met Sven staan praten. Over alles: haar leven, dat van hem, het bedrijf, en opnieuw over haar leven. Wat er precies was gezegd wist ze niet meer, maar toen ze de volgende ochtend wakker werd, had ze dat opgetogen gevoel dat je hebt als er iets leuks aan de hand is maar er nog niet precies de vinger op kunt leggen. Het duurde even voor ze zich realiseerde waar het vandaan kwam. Verliefd was ze toen nog niet, dat kwam later pas. Toen Sven haar had opgebeld – iets waarvan ze later pas leerde dat het hem drie dagen innerlijke strijd had gekost – en ze iets waren gaan drinken. Of eigenlijk toen nog niet eens. Misschien tijdens het etentje dat een paar weken later volgde, of die avond dat ze uit zouden gaan, maar Emma koorts had en Renske haar niet bij de oppas wilde achterlaten. Sven was naar haar huis gekomen en ze hadden zitten praten tot vijf uur in de ochtend, waarna hij was weggegaan zonder zelfs maar een zoen. Ze had zich leeg gevoeld toen hij de deur achter zich dicht had getrokken en dat was het moment waarop ze zich had gerealiseerd dat ze meer voor hem voelde dan vriendschap. Nog eens drie weken later had ze eindelijk genoeg moed verzameld om dat gevoel uit te spreken en dat was de avond geweest waarop ze voor het eerst zoenden. Achteraf realiseerde ze zich dat ze op die avond precies zes maanden bij Michael weg was. Was het te snel om met een andere man te zoenen? Ze voelde zich er in elk geval geen moment slecht door. De zes maanden dat ze single was, waren voorafgegaan door tien jaar dat ze zich single had gevoeld. Ze wist nog precies wanneer ze ontdekte dat ze zwanger was. Totaal onverwacht en dwars door de pil heen. Zij en Sven woonden nog niet eens samen, al waren ze op dat moment wel echt een stel. Toen ze haar ouders had verteld dat ze een nieuwe relatie had en hen niet lang daarna aan Sven had voorgesteld, hadden die verheugd gereageerd. Niet zo raar, ze hadden hun afkeer voor Michael nooit onder stoelen of banken gestoken. Svens ouders waren daarentegen beduidend minder enthousiast geweest toen ze Renske voor het eerst ontmoetten. Een vrouw met twee dochters voor hun hardwerkende, succesvolle zoon was niet helemaal wat ze voor hem bedacht hadden, maar Renske was erin geslaagd hen voor zich te winnen. Maar toen Renske en Sven nog geen vijf maanden nadat ze hun relatie openbaar hadden gemaakt moesten aankondigen dat er een liefdesbaby onderweg was, waren Marie en Steven Donkervoort op zn zachtst gezegd wit weggetrokken. Gelukkig hadden ze niet de vraag gesteld die Renske van anderen wel had gekregen. Ze had er geen enkele twijfel over laten bestaan dat de baby meer dan welkom was en dat geen haar op hun beider hoofden eraan dacht om het kind weg te laten halen. Wat Renske op zulke momenten niet toegaf, was dat ze zelf bij het zien van de positieve zwangerschapstest wel even had gevreesd dat er een derde baby aan haar alleenstaandemoederhuishouden zou worden toegevoegd. Sven ging leuk om met haar dochters, maar over kinderen van hen samen hadden ze het nog nooit gehad. Ze had geen idee of hij erop zat te wachten, ze wist alleen zeker dat ze liever in haar eentje een derde zou krijgen dan dat ze abortus zou plegen. Gelukkig bleken haar zorgen volledig ongegrond. Ze had Sven wel even zien slikken toen ze hem het nieuws vertelde, maar meteen daarna had hij zijn verantwoordelijkheid genomen en het had twee dagen van wennen gekost voor hij daadwerkelijk vreugde had gevoeld. In december van dat jaar waren ze verblijd met de komst van Marius. Het smsje dat Michael twee weken later had gestuurd om haar te feliciteren, was het laatste wat ze van hem had gehoord. Gelukkig hadden Emma en Julia het met hun stiefvader niet beter kunnen treffen. Renske kon geen moment noemen waarop Sven onderscheid had gemaakt tussen haar kinderen en hun gezamenlijke zoon. Hij had de twee meisjes en zijn zwangere vriendin in zijn huis verwelkomd en vanaf dat moment vormden ze het gezin waarnaar Renske had verlangd. Haar leven stond twee versnellingen lager in verhouding tot het bestaan dat ze met Michael had geleid. Natuurlijk waren er momenten dat de gezapigheid in de woonwijk haar even naar de keel vloog, maar dan reed ze naar Utrecht of Amsterdam en snoof ze de levendigheid van de stad op. Een uurtje was al genoeg. Sven had dat nooit, maar begreep dat ze af en toe even weg wilde. In hetzelfde kader paste deze skivakantie, hoewel er weinig burgerlijker was dan met het hele gezin in de voorjaarsvakantie skiën in Oostenrijk. Als kind was Renske elk jaar met haar ouders op skivakantie geweest, later had ze Michael één keer kunnen overhalen, waarna hij concludeerde dat skiën niets voor hem was en dat hij wel een pols kon breken, wat hem zijn schilderscarrière zou kunnen kosten. Na die vakantie was het onderwerp tot Renskes spijt nooit meer aangesneden. Sven had aangegeven dat hij het leuk vond om te gaan skiën – ook hij had als kind goede ervaringen opgedaan – maar toen Renske het voorstelde, was Marius nog maar drie geweest en Sven had willen wachten tot ook hij in een skiklasje kon. Dat was dit jaar eindelijk het geval en Renske was als een kind zo blij geweest dat ze eindelijk gingen. Ondanks de lange rit en het slechte weer voelde ze continu een soort opgewonden kriebel in haar buik. Ma-hám! Dat was Marius klaaglijke stemmetje vanaf de achterbank. Emma zegt dat we een ongeluk krijgen in de sneeuw en dat we dan allemaal dood zijn. Met een ruk keek Renske om. Ze zond haar dochter een waarschuwende blik. Houd op met dat soort onzin te verkondigen, Em. En daarna tegen Marius: Er is niets aan de hand. Het sneeuwt een beetje, maar papa kan hartstikke goed rijden. Zijn we er al? Renske schudde haar hoofd en keek uit het raam om te zien of er toevallig een wegwijzer stond. Dat was niet het geval. Ze was vroeger regelmatig in Kirchberg geweest, maar kon zich de weg ernaartoe niet precies herinneren. Zodoende had ze geen idee of het nog een paar minuten of misschien wel een uur rijden was. Niet dat het veel uitmaakte, voor Marius voelden een paar minuten als een halve dag. Renske vroeg zich weleens af van wie hij dat ongeduld had. Ze vermoedde van haarzelf, al was zij die eigenschap al jaren geleden kwijtgeraakt en daar was ze niet rouwig om. Ik heb honger, mam. Renske dook in haar tas en haalde een pakje Liga Milkbreak tevoorschijn. Aardbeiensmaak, Marius lievelingskoekjes. Ze had vier dozen uit Nederland meegenomen, om het risico dat de koekjes in Oostenrijk niet verkrijgbaar waren te ondervangen. Marius at standaard twee pakjes per dag, en tijdens een lange autorit een veelvoud daarvan. Dit was het laatste pakje uit de doos die ze vanochtend had aangebroken. Hoelang nog? vroeg ze aan Sven, terwijl ze Marius de koekjes overhandigde. Emma en Julia keken er met afkeur naar, ze hielden niet van de chemisch zoete aardbeiensmaak. Renske gaf hun allebei een mueslireep met stukjes chocolade. Kwartiertje? gokte Sven. Ik hoop dat ik zo weer iets harder kan rijden. Renske keek naar de snelheidsmeter, die nog geen veertig kilometer per uur aangaf. Juist op dat moment gingen ze een bocht om en strekte het zwarte asfalt zich voor hen uit. De sneeuwbui werd ook minder. Sven gaf gas. Plaatselijke bui, mompelde hij. Goed voor de pistes, was Renskes mening. Ze hoopte dat ze het skiën niet verleerd was. Ze had overwogen wat lessen te nemen, maar volgens haar moeder was het met skiën net als met fietsen: wie het eenmaal had geleerd, hoefde maar op de latten te gaan staan om het meteen weer in de vingers te hebben. Renske vertrouwde daar maar op. Als het toch niet zou lukken of als ze erg onzeker zou zijn, kon ze altijd nog les nemen. Ze had wel vanuit Nederland de lessen voor de kinderen geboekt. Emma en Julia had ze al op les gestuurd bij de sportschool, die in deze tijd van het jaar lessen aanbood op een nagebootste helling – een witte borstelbaan die als je viel veel meer pijn deed dan een besneeuwde helling. Regelmatig was Emma of Julia na de les met rode schuurplekken thuisgekomen, maar allebei de meisjes hadden de skilessen geweldig gevonden en Renske vond het fijn dat ze al wat basistechnieken onder de knie hadden voor de vakantie begon. Ze had hen ingeschreven in het beginnersklasje voor kinderen met een klein beetje ervaring. Marius zat echt bij de ukkies, voor kinderen die voor het eerst met skiën in aanraking kwamen. Dat was ook wel logisch, de skilessen werden pas vanaf vier jaar gegeven. Mam! zei Marius met volle mond. Moet je kijken! Hij wees uit het raam. Ondanks de laaghangende bewolking ontwaarde Renske het eind van een skipiste. Er stonden vlaggen opgesteld. Mag ik straks ook de slakom doen? vroeg Marius. Renske schoot in de lach. De slalom, lieverd. Misschien mag je die wel doen, als je heel goed je best doet tijdens de les. Eigenlijk hoefde ze dat niet te zeggen, Marius was erop gebrand in één week zo goed te leren skiën dat hij naar beneden kon suizen als het poppetje in het computerspelletje dat hij weleens speelde. Ze verheugde zich erop hem te zien genieten, ook al zou hij ongetwijfeld een paar honderd keer onderuitgaan op de skis. Maar Marius bezat doorzettingsvermogen. Ze kon zijn geconcentreerde gezichtje tijdens de lessen al voor zich zien, zijn tong een klein stukje uit zijn mond. Al zou hij keer op keer vallen, hij zou niet rusten voor hij zonder brokken de kinderpiste op het oefenweitje af kon suizen. En daarna natuurlijk de hogere helling die daar aanwezig was en ze wist nu al dat Marius niet te houden zou zijn voor hij echt de pistes op mocht. Ze had al geïnformeerd. Hij begon zondag met lessen en als het goed ging, mocht hij dinsdag met een klasje mee naar boven. Zijn geduld zou danig op de proef worden gesteld, maar ze had hem er al op voorbereid dat hij eerst goed zijn best moest doen met oefenen en dat hij dan pas écht naar boven zou mogen. De auto maakte een scherpe bocht naar rechts en Renske schrok op uit haar gedachten. Ze reden een dorpje binnen. We zijn er! riep Sven toen ze het bordje “Kirchberg” passeerden. Vanaf de achterbank klonk gejuich. Renske keek haar ogen uit. Rond dit tijdstip kwamen de skiërs terug van de pistes. Rode bussen stopten bij haltes en grote drommen dik ingepakte mensen stroomden naar buiten. Her en der klosten mensen op skischoenen voorbij. De terrassen van de diverse après-skigelegenheden puilden uit en vanuit de bars klonk gezellige muziek. Ze passeerden de oefenweide waar de kinderen morgenochtend om tien uur moesten verschijnen voor hun eerste les. Dankzij de TomTom kostte het geen enkele moeite om het pension te vinden. Ze passeerden een paar grote hotels, reden langs een wit kerkje met een grote klok en namen daarna de weg omhoog. Sven zette de auto stil op de nogal steile weg. Hij trok de handrem stevig aan. Renskes oog viel op een bordje met een blauwe P en een pijl die richting het hek naast het pension wees. Volgens mij kunnen we beter daar staan. Hoewel Emma en Julia al ongeduldig aan de sloten van de auto morden – wat weinig zin had want de beide achterportieren zaten op het kinderslot – en Marius opgewonden over hen heen probeerde te klauteren, startte Sven de motor weer en reden ze om het typisch Oostenrijkse chalet heen. Renske keek naar het donkere hout, de brede balkons op de eerste en de tweede verdieping en de grote bloembakken voorzien van gezellige lampjes. Ze voelde zich meteen welkom in het pension. Ze stapte uit en opende het achterportier. De kinderen kropen uit de auto en renden uitgelaten naar de deur van het pension. Renske bleef een moment staan om de berglucht op te snuiven. Meteen had ze het gevoel dat haar hoofd opklaarde, zoals alleen berglucht dat kan doen. Ze rook ook de typische geur van de dennenbomen rondom het pension. Het herinnerde haar aan Kerstmis en aan alle wintersportvakanties van vroeger. Emma, Julia en Marius morrelden aan de deur. Er staat “zie-hen”! riep Emma. Hier op dat bordje! Wat betekent dat, mam? Dat je moet duwen! riep Marius wijsneuzerig. Nee, trekken. Dat was Julia, die de deur opentrok. Kijk maar. Terwijl Sven de koffers uit de auto haalde, liep Renske achter haar kinderen aan het pension binnen. Het donkere hout van het interieur, de rode gordijnen en de groengeblokte kleedjes op de tafels maakten dat ze werd overvallen door een gevoel van nostalgie en ze sprak met zichzelf af dat met deze wintersport het begin van een mooie traditie werd ingeluid. MAANDAG 2 Renske liet zich op een houten bank vallen en keek genietend uit over de besneeuwde bergtoppen, die glansden in de zon. Ze voelde het skiën van gisteren en vanochtend behoorlijk in haar benen. Pff, ik heb spierpijn op plekken waarvan ik niet wist dat ik er spieren had, zei ze tegen Sven. Hij glimlachte. Hem verging het niet veel anders. Ik dacht dat ik door die twee keer per week sportschool redelijk getraind was, maar dat blijkt behoorlijk tegen te vallen. Volgens mij heb je spieren wakker laten schrikken die al jaren ongebruikt waren, grinnikte Renske. Wat dat betreft is deze vakantie één grote work-out. Sven lachte. Dat klinkt me veel te gezond. Hij wenkte de ober en bestelde een bier en een witbier. Daarna keek hij Renske aan. Zo lijkt het meer op vakantie, nietwaar? Wat wil jij eten? Renske pakte de geplastificeerde kaart van tafel en zag allerlei Duitse en Oostenrijkse specialiteiten. Vooral veel vlees en patat en weinig groenten. Omdat skiën hongerig maakte, kon ze de selectie wel waarderen. Ik neem een schnitzel. Jij? Sven ging voor een Bratwurst met Knödel. Hij plaatste hun bestelling bij de serveerster die twee grote glazen bier kwam brengen. Ze knikte vriendelijk en beloofde de bestelling zo snel mogelijk te brengen. Renske keek naar het snel volstromende terras. Het was halféén. De piste liep leeg en de horeca vol. Het kon wel even duren voor het eten kwam, maar haar kon het niet schelen. Ze proostte met Sven op een geslaagde vakantie en nam een flinke slok. Waarom smaakte bier haar in het buitenland altijd wel en in Nederland niet? Als ze vanaf het terras naar beneden keek, zag ze skiërs van allerlei pluimage voorbijgaan. Jonge kinderen, oude mensen, ervaren skiërs, beginnelingen. Ze zaten boven aan de blauwe piste. Verderop vertakte de piste zich naar een rode piste en een andere blauwe piste die zich door het bos naar het dalstation slingerde. Ergens op de blauwe piste moesten ook Emma en Julia zich bevinden, die zo meteen met hun klasje zouden komen lunchen in hetzelfde restaurant. Renske en Sven hadden dat gisteren al meegemaakt, maar de meisjes hadden toen duidelijk gemaakt dat het allesbehalve cool was om met je ouders te lunchen en hadden hen vrijwel genegeerd. Ze hadden erom gelachen, Renske was allang blij dat haar kinderen het naar hun zin hadden. Over Julia had ze zich geen seconde zorgen gemaakt, maar Emma was soms een beetje verlegen. Renske wist dat haar dochter zich de avond voor ze iets nieuws moest doen – of het nou een nieuwe klas op school was, haar eerste balletles of, zoals nu, een skiklasje – altijd grote zorgen maakte of het allemaal wel goed zou gaan, of de andere kinderen haar wel leuk zouden vinden en of ze wel mee zou kunnen komen. Gelukkig had ze steun aan haar veel brutalere zusje. Ook zaterdagavond had Renske gemerkt dat Emma wat stil was geweest en dat ze een beetje wit had gezien. Renske had een paar keer aan haar dochter gevraagd of er iets aan de hand was en of ze zich zorgen maakte over morgen, maar Emma had elke keer gezegd dat ze alleen maar moe was. Hoewel Renske wist dat dat niet waar was, had ze niet verder aangedrongen. Als Emma ergens over wilde praten, zou ze vanzelf wel naar haar moeder toe komen. Gelukkig bleek het skiklasje hartstikke leuk en de volgende middag was er van de stille Emma niets meer over. Ze had honderduit gepraat over het skiklasje en de kinderen die ze had leren kennen, van wie er eentje niet eens zo ver bij hen vandaan bleek te wonen. De meisjes hadden elkaar meteen gevonden en er was binnen één dag al de belofte ontstaan om penvriendinnen te worden. Of eigenlijk: mailvriendinnen. En aangezien Emma na lang zeuren een maand geleden toestemming had gekregen een felbegeerd Hyvesaccount aan te maken, konden ze tot hun grote vreugde ook Hyvesvriendinnen worden. Renske zwaaide naar haar dochters toen die met hun skiklasje – de Nederlandse skilerares voorop – het terras betraden. Ze gingen in een aparte hoek zitten en vrijwel meteen werden grote borden patat met Bratwurst geserveerd. Renske keek van een afstandje tevreden toe hoe Emma en Julia, normaal niet de makkelijkste eters, aanvielen. Over hen hoefde ze zich geen zorgen te maken. Ze draaide haar gezicht naar de zon en kneep genietend haar ogen dicht. Zo bleef ze een tijdje zitten, terwijl ze aan de geluidjes van Svens iPhone afleidde dat hij ondertussen wat mailtjes en smsjes beantwoordde. Vakantie of niet, de zaak ging gewoon door. Hé, hallo! Renske knipperde tegen het felle zonlicht. Er stonden twee mensen bij hun tafel. Ze had een paar seconden nodig en toen zei ze: Hé, hai. Wat toevallig dat jullie hier ook zijn. Het waren Richard en Esther, een van de twee andere stellen uit het pension. Nou, zo toevallig is dat niet. Esther maakte een armgebaar naar het terras. Volgens mij probeert heel Kirchberg hier een plekje te bemachtigen. En Kitzbühel erbij. Niet zo raar, zo dicht bij de gondel, zei Renske, met een blik op het iets hoger op de helling gelegen gondelstation. Hier valt het nog mee ten opzichte van de Hahnenkammbahn, volgens mij. Richard keek hen aan. Daar wil elke zichzelf respecterende skiër een keertje vanaf. Hebben jullie die al gedaan? Renske schudde haar hoofd. Nee, ik moet eerst weer een beetje het skigevoel te pakken krijgen. Het is jaren geleden dat ik het voor het laatst heb gedaan en hoewel het waar is dat je het niet verleert, sta ik nog wat onzeker op de latten. Dat heb ik elk jaar, grijnsde Esther. De eerste twee dagen is het wennen, daarna gaat het vanzelf. Hé, ik zie daar een vrije tafel! wees Richard. We willen niet onbeleefd zijn, maar vrije tafels zijn hier een zeldzaamheid, dus we gaan snel. Hij had zich al half omgedraaid om koers te zetten richting de tafel toen ze alle vier zagen hoe een ander gezin snel ging zitten. Waarom komen jullie niet bij ons zitten? stelde Sven voor. Dat past makkelijk en het is nog gezellig ook. Hoewel Renske normaal gesproken niet zo zat te wachten op allerlei sociale contacten die je op vakantie iets té makkelijk opdeed, vond ze Richard en Esther leuke mensen. Ze schikte iets in, zodat Esther naast haar kon plaatsnemen. Sven maakte ruimte voor Richard. Hij wenkte een serveerster, bestelde ook voor hun tafelgenoten een biertje en witbiertje en Richard en Esther gaven meteen door wat ze wilden eten. Jullie zijn hier eerder geweest? vroeg Renske, toen ze zag dat ze niet op de kaart hoefden te kijken om te weten wat ze wilden bestellen. Gisteren, knikte Esther. We zijn nogal honkvast. Als het ergens goed is, zitten we er het liefst vijf dagen achter elkaar. Daarom is dit ook al ons derde jaar bij Daphne en Franz. O, echt? Het pension was Renske tot nu toe heel goed bevallen en ze kon zich best voorstellen waarom iemand er terug wilde komen. Stiekem had ze haar zinnen al gezet op hetzelfde appartement volgend jaar. Leuke vrouw is Daphne, hè? Ontzettend leuk, beaamde Esther. Haar man is ook heel aardig, maar in het hoogseizoen zie je hem niet zo veel. Dan wordt hij helemaal in beslag genomen door de skilessen. Richard heeft vorig jaar nog les van hem gehad. En hij heeft de jongens twee jaar geleden een dagje privéles gegeven, maar toen wilden ze liever in een klasje. Niet dat Franz het niet goed deed, maar ze vinden het geweldig om kinderen van hun eigen leeftijd te leren kennen. Hoe vinden Emma en Julia het skiën? Fantastisch, zei Daphne met een glimlach. En ze zijn heel blij met de juf. Lucas en Pieter ook? Omdat de zoontjes van Esther en Richard ongeveer even oud waren als Emma en Julia, waren de vier kinderen bij elkaar in het klasje terechtgekomen. Dat had ertoe geleid dat Sven en Renske de jongens en hun ouders gisteravond al even hadden gesproken bij de avondmaaltijd in het pension en vanochtend bij het ontbijt ook. De vier kinderen konden nu al uitermate goed met elkaar opschieten en zaten ook bij elkaar in de buurt aan de lange tafel. Renske wierp even een blik in hun richting, terwijl Esther vertelde dat ook haar kinderen erg blij waren met juf Marieke, zoals de skilerares heette. En hoe bevalt het Marius? vroeg ze. Renske glimlachte even. Hij was vanochtend helemaal door het dolle heen dat hij weer naar skiles mocht. We zijn even gaan kijken bij het eerste deel van de les en hij kwam zonder problemen van de oefenbaan af, zo trots als een pauw natuurlijk. Het liefst gaat hij meteen met de grote gondel naar boven, zo geweldig vindt hij het. Moet hij nu de hele week op het geitenweitje blijven? vroeg Esther. Renske schudde haar hoofd. Hij mag in principe morgen voor het eerst naar de echte piste. En daar heeft hij het al sinds gistermiddag over, dus ik hoop maar dat het doorgaat. Er worden wel sneeuwbuien voorspeld voor morgen. Pas laat, wist Esther. Vanavond en vannacht gaat het ook flink sneeuwen, maar morgenochtend wordt het zoals nu. Ze wierp een blik op de stralend blauwe hemel. Renske merkte nu pas dat ze met haar ogen zat te knijpen en zette haar zonnebril op om het felle licht te weren. Uit haar tas haalde ze een flesje zonnebrand speciaal voor de wintersport. Ik geloof nooit dat dit ander spul is dan wat ze s zomers in die flesjes stoppen, maar toch laat ik me verleiden om het te kopen, zei ze grinnikend tegen Esther. En dat terwijl ik van afgelopen zomer nog een hele voorraad had staan. Zoveel hebben we het niet hoeven te gebruiken, jammer genoeg. Esther schudde haar hoofd. Voor mij geldt hetzelfde. Richard vindt het onzin dat ik voor de skivakantie nieuw spul koop. Ze wierp een blik op haar man, die met Sven in een geanimeerd gesprek over skiën was geraakt– wat Sven deed – versus snowboarden – Richards hobby. Het eeuwige discussiepunt op wintersportbestemmingen. Esther glimlachte en pakte toen haar eigen zonnebrand uit haar tas. Het kan best een handige marketingtruc zijn, maar je weet het niet, hè. Met UV-bescherming kun je niet voorzichtig genoeg zijn. Vooral de jongens smeer ik de hele dag door in. Ze hebben allebei een flesje in hun rugzak zitten, al betwijfel ik of ze het gebruiken. Je kunt honderd keer zeggen dat ze zich moeten insmeren, zodra ze met hun klasje weg skiën zijn ze het bestaan van hun moeder vergeten. Renske knikte en grinnikte. Ik hoor het al: het is overal hetzelfde. Op dat moment werd hun bestelling gebracht, alle vier de borden tegelijk. Renske voelde haar maag knorren bij de aanblik van het eten. Sven en Richard staakten hun gemoedelijke discussie en ze vielen allemaal aan op de grote borden. Later die middag stapte Renske samen met Esther, plus vijf kinderen, in de gondel die hen naar beneden zou brengen. Ze had Marius rond tweeën opgehaald van zijn skiles en hem meegenomen naar de piste. Het was maar goed dat ze zijn skis bij de skischool had achtergelaten. Marius was zo enthousiast dat hij anders zonder problemen achter zijn vader aan geskied zou zijn, toen Sven koers zette richting de rode piste. Renske had hem beziggehouden met sleetje rijden rond het restaurant, maar het was duidelijk dat dat voor Marius de mindere optie was. Nu zat hij te nukken in de gondel, omdat hij met zijn vader mee had gewild. Richard en Sven hadden aangegeven graag naar beneden te willen skiën – of in Richards geval: snowboarden – via de nogal steile rode piste die naar het dal leidde. Renske en Esther vonden het prima, het zou hen samen wel lukken met vijf kinderen en een hele zwik skis in de gondel te stappen. Renske negeerde Marius gedrag. Ze moest er eigenlijk wel om glimlachen. In het skiklasje zaten ook kinderen die al begonnen te gillen als ze een heel klein beetje naar beneden gleden en ze was wel blij dat haar zoontje in elk geval íéts durfde op skis. Eenmaal beneden wachtten ze met zn negenen op de skibus. De eerste die voorbijkwam was stampvol en die moesten ze laten gaan. In de tweede bus was het ook al behoorlijk druk, maar ze konden zich er nog net bij proppen. Het was gelukkig niet zo ver naar het centrum van Kirchberg. Ze stapten uit voor de deur van de skiverhuur. Tegen die tijd kletste Marius alweer honderduit met Lucas en Pieter en dikte hij zijn ski-avonturen op het oefenweitje schaamteloos aan. Ze brachten hun skis weg naar de verhuur, waar ze bewaard werden zodat je er niet de hele tijd mee liep te sjouwen, en even later stonden ze weer buiten. Laten we even wat gaan drinken, stelde Sven voor. Een echte après-ski hoort er wel bij. Goed idee. Richards blik gleed naar een kleine bar even verderop. Daar? Dreieck Bar, las Renske. Prima! Renske had wel zin in een beker glühwein en ze wist dat Sven op dit tijdstip geen nee zei tegen een biertje. Blijkbaar hadden Richard en Esther hetzelfde in gedachten, want toen ze eindelijk een deel van een houten tafel op het terras hadden veroverd, liep Richard naar binnen om twee bier en twee glühwein te halen. De kinderen vermaakten zich intussen met het bouwen van een sneeuwpop op het paadje naast het terras. Wat is vakantie toch fijn, zei Esther genietend. Halfvijf en je zit lekker aan een drankje zonder dat er in je hoofd de hele tijd een stemmetje roept dat je nog moet schoonmaken, koken, strijken, wassen... Of boodschappen doen, vulde Renske grinnikend aan. Ik hoor het al: jij bent ook een werkende moeder. Esther knikte. Niet fulltime, hoor. Ik werk drieënhalve dag per week. Het is allemaal goed te combineren, maar omdat Richard wel fulltime werkt, komt het huishouden voor het grootste deel op mij neer. Wat doe je voor werk? Ik sta voor de klas. Dit jaar heb ik groep vier. O, wat leuk. Ik heb ook nog eens een blauwe maandag op de pabo gezeten. Echt waar? zei Esther. Maar je bent ermee gestopt? Renske knikte. Ja, uiteindelijk bleek ik toch niet echt gemaakt voor het onderwijs. Na één jaar heb ik de opleiding gillend verlaten. Ik vind het knap, hoor, als je het volhoudt met dertig kinderen die allemaal iets anders willen en vooral niet willen luisteren. Althans, ze wilden niet naar mij luisteren, wat volgens mij alles zegt over mijn talenten voor het onderwijs. Esther knikte. Het ligt je of het ligt je niet. Ik vind het heerlijk, de kinderen om me heen. Als ik ze iets kan uitleggen wat ze eerst niet snapten en dan ineens wel, haal ik daar echt veel voldoening uit. Geweldig, dat je het kwartje ziet vallen, en trots dat ze dan zijn! Renske knikte. Ik kan me dat goed voorstellen. En ik heb er bewondering voor dat je het kunt, want ik weet inmiddels dat het niet zo makkelijk is om kinderen iets bij te brengen. Maar wat ben jij voor werk gaan doen? vroeg Esther. Ik zit in de forensische psychologie. Esther schoot in de lach. Wacht even. Een schoolklasje kon je niet handelen, maar voor grote criminelen draai je je hand niet om. Renske moest ook lachen. Zo heb ik het nooit bekeken. Maar die grote criminelen hoef ik niets te leren. Ik hoef alleen maar te zorgen dat ze op tijd hun medicijnen krijgen zodat ze zich rustig houden. Brr, niets voor mij, zei Esther. Al die enge mannen. Hebben ze allemaal moorden op hun geweten? Niet allemaal, maar veel wel. Het zijn hoe dan ook geen lieverdjes, anders zaten ze niet in een tbskliniek. Maar je hebt er echt weinig te vrezen, hoor. De veiligheidsprocedures zijn enorm, je staat nooit alleen tegenover een tbser en tegen de tijd dat ze vrijkomen, eten ze uit je hand. Ze hebben collectief een hekel aan de therapeuten, maar daar hoor ik niet bij. Ik deel eten en medicijnen rond en op allebei zijn ze verzot. Ook op de medicijnen? Ja, ook. Die zorgen ervoor dat ze zich goed blijven voelen, zeker bij de schizofrenen die we behandelen. Zolang ze medicijnen krijgen, voelen ze zich normaal en kunnen ze aan hun herstel werken. Krijgen ze hun pillen niet, dan voelen ze dat ze langzaam gek worden en raken ze in paniek. Hm, knikte Esther. Dat klinkt heel logisch. Maar toch zou ik het doodeng vinden om met die criminelen te werken. Ach ja, het went, zei Renske, die het na al die jaren wel gewend was en niet meer dagelijks stilstond bij wat die mensen op hun geweten hadden. Misschien maar beter ook. Op dat moment kwam Richard terug met de drankjes. Renske deinde een beetje mee op de aanstekelijke muziek, de kinderen gebruikten het terras ondertussen als dansvloer. Vooral Julia hoefde je maar een paar noten te geven, of ze begon al te dansen. Marius, die zich nergens voor schaamde, sprong al net zo hard heen en weer. Emma hield zich iets meer op de achtergrond en de jongens van Richard en Esther stonden cool aan de kant, duidelijk van mening dat jongens van hun leeftijd niet dansten. Is het leuk wonen in Vleuten? vroeg Esther aan Renske. Ze knikte. Prima. Ik ben zelf opgegroeid in Utrecht, maar het bevalt me uitstekend in een wat kleiner plaatsje. De kinderen kunnen zelf op de fiets naar school, behalve Marius natuurlijk. Maar het is er veilig en overzichtelijk. Net als mijn leven, dacht ze erachteraan, met een blik op Sven, die een grote slok bier nam en lachte om iets wat Richard zei. Ze voelde een warm gevoel door haar buik trekken en dat kwam niet alleen van de glühwein. *** Vijf uur en Daphne had het gevoel dat de dag net begonnen was. De tijd was weer voorbijgevlogen en haar to-do-lijst leek alleen maar langer te worden in plaats van korter, hoeveel taken ze ook afstreepte. Ze moest een timmerman bellen, de houten lambrisering in de hal begon los te laten. En als hij er dan toch was, kon hij misschien meteen even naar de trap kijken. Een paar krakende treden vond Daphne nog wel sfeervol, maar inmiddels maakte de houten trap best wat herrie als er iemand overheen liep. Ze sloot zich op in haar kantoortje om de lijst die naast de telefoon lag af te werken. Niet alleen de timmerman stond erop, ook moest ze een monteur voor de vaatwasser bellen. Het ding was niet kapot, maar Daphne had een paar rare geluiden gehoord en ze wilde niet wachten tot de machine er de brui aan gaf. Dan liet ze er liever meteen iemand naar kijken. Het was maar goed dat ze belde, want blijkbaar waren het drukke tijden voor vaatwassermonteurs en pas over drie dagen kon er iemand langskomen. Hetzelfde gold voor de klusjesman die naar het lekkende dakraam op de bovenste verdieping kon kijken. Henk en Thea hadden er vanochtend een opmerking over gemaakt en Daphne was meteen gaan kijken. Inderdaad drupte er smeltwater van het dak langs de randen de kamer binnen. Het ging niet om een hele straal, maar om telkens een paar druppels. Bij elkaar hadden die echter al een natte plek gemaakt in de houten vloer en Daphne had er snel een emmer neergezet. Henk en Thea hadden er geen last van, zeiden ze, maar toch vond Daphne het vervelend dat de klusjesman die ze wel vaker inschakelde, niet meteen kon komen. Nadat ze haar irritatie telefonisch duidelijk had laten blijken, beloofde de man te doen wat hij kon. Daphne streepte ook zijn naam van haar lijstje en wilde net Franz mobiele nummer intoetsen om te vragen hoe laat hij thuis zou zijn, toen de telefoon begon te rinkelen. Pension Mentzl, Sie sprechen mit Daphne, zei ze veel energieker dan ze zich voelde. Een stem zei in het Duits: Dag liefste. Daphnes mond krulde zich in een glimlach. Ik wilde jou net bellen. Ze voorspellen sneeuwbuien voor vanavond. Dat was relevante informatie, omdat Franz voor vanavond ingeroosterd stond om het nachtskiën te begeleiden. Een van de pistes rond Kirchberg werd op mooie, heldere avonden fel verlicht, zodat er ook na zonsondergang geskied kon worden. Zelf was Daphne niet bijster dol op deze manier van skiën, maar ze begreep wel waarom sommige mensen het nachtskiën een kick vonden. De felverlichte sneeuw, die in het donker nog witter leek, de grote, donkere silhouetten van de omringende bergen. Overdag hield Daphne van de bergen, s nachts koesterde ze een bepaalde angst voor alles wat zich er verborgen hield, al wist ze niet precies wat dat dan zou moeten zijn. Klein wild, ja, maar voor een ree of een zwijn was ze niet bang. Het was meer het algehele gevoel van onbehagen dat je kreeg als je in het donker door een bos liep en je ergens een takje hoorde kraken. Ze was wel een paar keer met Franz mee geweest naar het nachtskiën, maar elke keer had ze er enge dromen aan overgehouden. Franz had haar geplaagd met haar veel te ruime fantasie. Ik weet het, zei Franz. We hebben het weerbericht hier de hele dag nauwlettend in de gaten gehouden en we hebben zojuist het bericht doen uitgaan dat het nachtskiën vanavond is afgelast. Het is me te gevaarlijk. Daphne was blij dat Franz zijn verantwoordelijkheid kende, ook al betekende dat dat hij een aantal mensen moest teleurstellen. Hij zou het zichzelf echter nooit vergeven als er ongelukken zouden gebeuren met een groep waarover hij de leiding had. Dus je bent vroeg thuis? vroeg ze verheugd en een beetje gestrest tegelijk. Ze vond het heerlijk om een hele avond met Franz te kunnen doorbrengen, maar het kwam haar to-do-lijst niet ten goede. Eigenlijk moest ze vanavond nog een hele bult administratie doen, reserveringen verwerken en mails beantwoorden. Ze zette haar taken echter van zich af en zei: Om zeven uur eten? Ik zal er zijn, zei Franz met een lach in zijn stem. Daphne hing op, gaf aan Christoph, de keukenhulp, door dat Franz ook zou komen eten en trok zich weer in haar kantoortje terug. Maar niet voor lang, want ze hoorde de voordeur opengaan en het geluid van opgewonden kinderstemmen vulde de gang. Omdat Daphne persoonlijk contact met haar gasten essentieel vond, kwam ze het kantoortje uit om de families Donkervoort en Straatsma te begroeten, die elkaar blijkbaar helemaal gevonden hadden. Niet zo gek, met kinderen in dezelfde leeftijd. Lekker geskied? vroeg ze met een glimlach. Heerlijk, antwoordde een van de vrouwen. Daphne moest even snel nadenken. Dat was Renske, de moeder van de twee meisjes en het jongste jongetje. En geaprès-skied, voegde haar man Sven toe. Daphne rook een lichte alcoholgeur, maar geen van de volwassenen kwam dronken over. Ze dacht aan drie weken geleden, toen ze met Franz een paar drankjes had gedronken in een après-skibar en ze zijn vader tegen het lijf waren gelopen. Daarna was Franz een beetje stil geweest, onbereikbaar voor Daphne, die wist dat ze hem beter even met rust kon laten. Een uurtje later, toen ze thuis waren, was hij er alweer overheen. Dat hoort er wel bij, lachte Daphne. Ze wendde zich tot de kinderen. En hebben jullie ook allemaal geskied vandaag? De oudste vier knikten, het jongste jongetje nam het woord. Morgen mag ik van de grote piste naar beneden, vertelde hij vol trots. Echt waar? reageerde Daphne met gespeelde verbazing. Ik geloof niet dat jij dat durft. Echt wel! Hij deed een stap naar voren en sloeg zijn armen voor zijn borst. Ik durf van de zwarte! Papa zegt dat die het moeilijkst is, maar ik durf dat echt wel. Misschien moet je daar nog even mee wachten, lachte zijn vader. Hij legde zijn hand op het witblonde haar van zijn zoon. Maar morgen mag je wel van de blauwe, heeft de ski-juf gezegd. Het ventje knikte en keek daarna zijn vader aan. Gaan we al eten? Daphne wierp een blik op de klok. Kwart voor zes. In principe werd het diner rond halfzeven geserveerd, om er zeker van te zijn dat iedereen van de pistes en de après-ski was teruggekeerd, maar ze kon Christoph wel vragen vast een maaltijd te maken. Renske en Sven schudden hun hoofd toen ze dat voorstelde. Nergens voor nodig, zei Renske. We moeten ons nog omkleden en voor we daarmee klaar zijn, is het wel half zeven. Ze toverde een pakje Liga uit haar tas. Tot die tijd houd ik hem hier wel rustig mee. Hij is verslaafd aan die dingen. Daphne glimlachte. Oké, dan zie ik jullie straks voor het eten. De twee families togen naar boven, Renske en Sven naar de eerste verdieping, Richard en Esther naar de tweede. Henk en Thea waren nog niet terug en Daphne overwoog even in hun appartement naar de lekkage te gaan kijken, maar toen riep Christoph iets vanuit de keuken en ze haastte zich daarheen. Daarna belde Franz om te vragen of ze misschien zijn rijbewijs had gevonden. Hij had gemerkt dat het niet meer in zijn portemonnee zat en was ineens ongerust. Daphne zuchtte en liep naar het kantoortje, waar ze het vond onder een stapel post die Franz nog moest afhandelen. Af en toe werd ze er stapelgek van dat hij een kei was in overal dingen laten slingeren, die hij vervolgens nooit meer kon vinden. Hij grinnikte om haar overduidelijke zucht. Franz beloofde binnen een uurtje thuis te zijn en dat gaf Daphne de tijd om nog even wat mails te beantwoorden voor hij kwam. Maar eerst stookte ze de open haard in hun huiskamer en die in de eetzaal nog even flink op. Ze wierp een blik op de thermometer die buiten hing en die ze door het raam kon zien. Nu de zon onder was, wees die nog maar één graad aan en dat was waarschijnlijk alleen doordat de thermometer dicht bij het huis hing. Ze trok haar vest iets dichter om zich heen hoewel het binnen helemaal niet koud was, en trok zich terug in haar kantoortje, waar ze in tien minuten tijd een hele rij mails beantwoordde. Tegen de tijd dat ze daarmee klaar was, hoorde ze de voordeur open- en dichtgaan. Aan de manier waarop de deur werd dichtgeklikt, hoorde ze dat het Franz was. Hij sloeg de deur nooit dicht zoals veel van hun gasten deden, hij duwde hem zacht en behoedzaam in het slot. Daphne liep het kantoortje uit. Hé schat, zei ze opgewekt. Ze begroette haar man met een kus, waarvoor ze een beetje op haar tenen moest gaan staan. Franz was bijna twee meter en hoewel ze zelf met haar een meter zevenenzeventig niet echt klein was, moest zij zich strekken of hij zich bukken als ze elkaar kusten. Daphne merkte het na al die jaren al niet eens meer. Franz trok zijn zwarte, wollen muts van zijn hoofd. Zijn donkere haar, dat bij de slapen wat lichter werd, was statisch en bleef rechtovereind staan. Het feit dat hij van oktober tot maart bijna constant met een muts op zijn hoofd liep, was een van de redenen dat Franz zijn haar nooit te lang liet groeien. Het was bijna continu statisch. Daphne pakte de muts van hem aan en legde die op het kastje in de hal. Hoe was je dag? vroeg Franz terwijl hij zijn gevoerde ski-jack over de kapstok hing. Daphne draaide de radiator eronder wat verder open, zodat het jack goed kon drogen. Het was net begonnen te sneeuwen en de stof was een beetje vochtig. Druk, beantwoordde ze zijn vraag met een zucht. Er moeten wat dingen in huis worden gedaan, maar niemand heeft tijd. Iedereen die een beetje handig is, beleeft momenteel toptijden. Zoals elk jaar, zei Franz. Hij wikkelde zijn sjaal van zijn hals en hing die over de loeiende radiator. Daarna volgde hij Daphne naar hun huiskamer. Omdat ze de bovenverdiepingen van het chalet hadden verhuurd, woonden ze zelf op de begane grond. Met een huiskamer, een slaapkamer en een klein badkamertje was hun eigen woonruimte niet ruim bemeten, maar het was meer dan genoeg voor hun tweeën. Wat wil je drinken? vroeg Daphne. Glaasje rood? stelde Franz voor. Daphne knikte. Lekker. Er klonk gestommel in de gang. O, dat zullen onze gasten zijn. Het is bijna halfzeven. Franz, die verlangend naar zijn favoriete stoel naast de open haard keek, kende zijn plicht als pensioneigenaar. Ik loop met je mee. Daphne zette haar opgewekte gezicht op en trok de deur naar de gang open. Ha, jullie gaan lekker eten? vroeg ze. Ten overvloede, want de families Donkervoort en Straatsma stonden al met één voet in de eetzaal. Ik wil jullie graag voorstellen aan Franz, mijn man, zei ze tegen Renske en Sven. Ze deed een stapje opzij en Franz kwam achter haar de kamer uit. Hij schudde de handen van de volwassenen en wisselde een paar woorden met hen in het Duits. Ook begroette hij Esther en Richard Straatsma, die hij nog kende van vorig jaar. Daarna knikte hij naar de kinderen, stelde hun wat vragen over het skiën, maar kreeg als antwoord alleen maar vragende gezichten. Ik ben er al, hoor mam. Er klonken rennende voetstappen op de krakende trap en als laatste maakte Marius Donkervoort zijn entree. In zijn hand hield hij een computerspelletje. Daphne vermoedde dat hij het soort kind was dat genoeg geduld had om ongeveer anderhalve minuut aan tafel te blijven zitten en ze gaf zijn moeder geen ongelijk dat ze het spelletje tijdens het eten toestond. Dit is Marius, zei Renske met een glimlach tegen Franz, nadat ze net al haar twee dochters had voorgesteld. Hij is een beetje een wildebras. Marius kwam vlak voor Franz tot stilstand. Hij zwaaide met zijn spelletje. Heb je ook een DS? Daphne verwachtte dat Franz in de lach zou schieten. Marius had een guitig gezichtje en straalde bravoure uit. Ook al verstond je niet wat hij zei, je moest toch om hem lachen. Maar Franz keek hem alleen maar aan. Een beetje vragend, waarschijnlijk omdat hij niet had verstaan wat de jongen had gezegd. Inmiddels sprak hij een paar woorden Nederlands en kon hij eenvoudige zinnen begrijpen, maar Marius praatte nogal snel. Hij vraagt of je... begon Daphne te vertalen. Franz knikte. Ik hoorde het. Hij keek Marius aan. Nee, zei hij in het Nederlands met een Duits accent. Die heb ik niet. Daphne trok haar wenkbrauwen op. Hij ging wel heel erg serieus op de vraag in. Marius stond intussen te grijnzen. Wat praat jij gek, zei hij. Marius! Renske rolde met haar ogen en verontschuldigde zich bij Franz en Daphne. Hij flapt er soms van alles uit. En het begrip “andere talen” moet hij geloof ik nog leren. Die meneer praat Duits, Marius. En als hij Nederlands praat, klinkt het ook een beetje Duits. Maar het is heel aardig van hem dat hij Nederlands tegen je praat, want in het Duits zou je hem niet verstaan omdat je zijn taal niet spreekt. Daphne grinnikte. Tegen de tijd dat jullie hier weggaan, spreekt hij vast een paar woorden Duits. Zo gaat het met de meeste kinderen. Over het algemeen weten ze binnen een paar dagen feilloos hoe ze Frankfurter mit Pommes moeten uitspreken. Geen idee hoe dat komt... Renske lachte. Ik heb het vermoeden dat het met Marius niet veel anders zal gaan. Daphne ging de twee families voor naar hun tafel. Ze hadden aangegeven graag aan één tafel te willen eten, dus had Renske twee tafels tegen elkaar geschoven. De kinderen stoven meteen naar de typisch Oostenrijkse hoekbank. Ga lekker zitten, zei Daphne, terwijl ze voor de volwassenen de stoelen achteruit schoof, kan ik jullie iets te drinken inschenken? De volwassenen kozen voor een karafje rode wijn, de kinderen wilden frisdrank. Daphne maakte de drankjes in de keuken klaar, bracht die vervolgens naar de gasten en vertelde wat het menu van de dag was. Er was niets te kiezen, in het pension werd een dagelijks wisselend driegangenmenu geserveerd waarbij natuurlijk rekening werd gehouden met vegetariërs. Niemand van de twee families die nu gebroederlijk aan één lange tafel zaten, was echter vegetariër en dat maakte het voor Christoph makkelijk. Negen keer hetzelfde gerecht, drie gangen achter elkaar. Daphne was wel blij dat de twee families samen aten. Omdat ze maar met één tafel rekening hoefde te houden, had ze meer tijd over voor Franz. Eigenlijk verwachtte ze Henk en Thea ook, ze hadden immers volpension geboekt, maar misschien hadden ze ervoor gekozen van een van de horecagelegenheden in het dorp gebruik te maken. Daphne vroeg Christoph haar een seintje te geven als het voorgerecht klaar was en trok zich daarna terug bij Franz in de woonkamer. Hij had het vuur opnieuw opgestookt, zodat het knapperde en er een aangename warmte in de kamer hing. Op het bijzettafeltje tussen de twee luie stoelen bij de haard stond een fles wijn met twee volle glazen. Daphne plofte neer en hief haar glas. Zum wohl. Zum wohl, antwoordde haar man. Daphne keek hem onderzoekend aan. Is er iets? Je deed net zo... Ze kon niet echt op een woord komen. Franz trok zijn wenkbrauwen op. Nee, niets. Ik ben gewoon een beetje moe. Maar dit helpt perfect. Hij nam een grote slok en een tijdje zeiden ze allebei niets. Daphne staarde in de vlammen, die aan een nieuw houtblok likten, en snoof de vertrouwde geur van vuur op. Gek hoe die geur altijd een gevoel van geborgenheid opriep. WOENSDAG 3 Doordat hij hijgde, sloeg de ijle berglucht op zijn longen. Hij probeerde zijn ademhaling onder controle te krijgen, maar het lukte niet. Hij stond strak van de spanning. Elektrisch geladen bijna. Onder zijn dikke jack voelde hij al zijn spieren stijf staan. Hij vroeg zich af of hij er morgen spierpijn van zou hebben en zette die vraag toen geërgerd van zich af. Hij moest focussen. Het kon nu elk moment gebeuren. Het was druk op de piste, maar niet zo druk als op een zonnige dag. Er hing een lage mist. Toen hij die ochtend naar buiten had gekeken, had hij bijna in zijn handen gewreven van genoegen. Beter kon niet. Hij hoopte dat de mist niet zou optrekken voor het moment daar was, en gelukkig was dat niet gebeurd. Opnieuw keek hij op het digitale klokje van zijn mobiele telefoon, die hij in zijn jaszak had gestopt. Hij zette hem op de trilfunctie, als hij straks op weg was kon hij geen uitbundige ringtone gebruiken. Hij had getwijfeld of hij zijn telefoon zou meenemen. Was hij te traceren door dat ding? Maar na wat wikken en wegen had hij besloten het toch maar te doen, omdat hem ergens laten liggen de slechtere optie was. Dat deed hij nooit, en hij mocht geen argwaan wekken. Alles moest precies zo gaan als op elke andere dag. Maar het was niet elke andere dag. Het was een speciale dag. Nu het zover was, voelde hij ineens dat hij altijd had geweten dat deze dag zou komen. Alsof de cirkel nu rond was. Ach, wat liep hij nou te bazelen over cirkels. Het wachten maakte dat zijn gedachten een loopje met hem namen. Hij knipperde een paar keer stevig met zijn ogen en concentreerde zich op de skiërs die voorbijkwamen. Sommige gingen langzaam, in het midden van de piste. Aan de zijkanten kwamen de snellere skiërs voorbij, en een enkele snowboarder. Kinderklasjes maken vaak heel grote bochten, dus hij moest de hele piste in de gaten houden. Hij vroeg zich af of hij niet de aandacht trok, treuzelend boven aan de piste. Hij deed alsof hij op iemand wachtte en daarin was hij niet de enige. Hij gedroeg zich normaal, hij wist hoe hij dat moest doen ook al raasde het bloed door zijn aderen. Eigenlijk deed hij dat al jaren, spelen dat hij normaal was. Er kwam een klasje aan. Hij kneep zijn ogen samen en concentreerde zich op de skipakken. Een rood pak zocht hij. Met zwarte strepen. En een donkerblauwe sjaal met een geel logootje. Hij zou het wel herkennen, hij had het die ochtend nog gezien. Plus een felgekleurd hesje en gehuurde helm van skischool Geoff von Grödel, maar daar ging het hele klasje in gekleed. Vanachter zijn skibril ging hij een voor een de kinderen af. Hij stond te ver af om de logootjes op de sjaals te kunnen herkennen, merkte hij. Maar dichterbij komen was te gevaarlijk. Het zou iemand kunnen opvallen, hij zou herkend kunnen worden. Dan was het allemaal voor niets geweest. Dan moest hij onverrichterzake naar beneden gaan en dat kon niet. Niet nu hij zover was. Er kwam een groepje jongeren voorbij op snowboards. Ze waren nog bezig met vaart maken en gingen langzaam, donderjagend en lachend. In gedachten vervloekte hij hen. De jongeren en de mist vertroebelden zijn zicht te veel. Het klasje ging voorbij en hij had het niet goed gezien. Hij vloekte zacht. Met zijn gehandschoende hand veegde hij over zijn skibril, waar druppels op ontstonden door de laaghangende bewolking. Hij moest een risico nemen. Er kwam een tweede klasje uit de gondel. Hij moest hen meer naderen. Hij kon hier niet de hele dag blijven staan, wachten tot elk klasje drie keer voorbij was gekomen. Nu was het rustig op de piste, maar als de mist zou optrekken zouden er ineens grote groepen mensen de gondel uit komen. Hij keek naar de grauwe lucht en wist dat het in de bergen zomaar kon omslaan. Ongeduldig wachtte hij op het skiklasje, dat naast het gondelstation bezig was de skis onder te klikken. Eén lerares moest negen kinderen helpen, dus het duurde even. Hij tuurde. Twee rode skipakken, twee identieke helmen. Hij slikte. Het klasje begon te bewegen, een langzaam afdalende slang van gekleurde skipakken die scherp afstaken tegen de witte sneeuw. Hij hoorde de heldere stem van de juf aanwijzingen roepen in het Nederlands. Ze gingen niet in één rechte lijn naar beneden, maar maakten lange bochten. Denk aan je dalski! riep de lerares toen ze met haar groepje voorbijkwam. Onbewust deed hij een stapje naar achteren, ook al passeerden ze hem op ruim tien meter. Zijn oog bleef haken aan een rood skipak, een donkerblauwe sjaal. Een randje witblond haar onder de helm. Het was zover. Hij wachtte tot het klasje hem helemaal gepasseerd was. Hij had dit voorbereid. Aan de rand van de piste moest hij zijn. Daar kon hij zijn slag slaan en vrijwel ongezien wegkomen. Er waren paden, al zag je die vanaf de piste niet. Het eerste stuk, dat was lastig. Maar als hij zijn skis snel genoeg losklikte, moest het lukken. Als hij eenmaal van de piste af was, hoefde hij niet op te schieten. Dan had hij meer tijd. Hij zou zijn skis bij zich houden, want het kind zou gezocht worden. Elke aanwijzing zou onder de loep worden genomen en twee skis net buiten de piste vormden een aanwijzing. Het klasje verwijderde zich, hij zette af. Langzaam, goed uitkijken. Niet de aandacht op zich vestigen. Ogen in zijn achterhoofd om zeker te weten dat niemand op hem lette. Hij hield zijn tempo in, ook al leek een onzichtbare kracht hem naar het skiklasje te trekken. Het kind skiede achteraan. Hij had geluk. Vooraan was moeilijker geweest. Dan had hij commotie moeten creëren en dat betekende een extra risico. Hij gleed over de sneeuw. Geknisper onder zijn skis. Weer moest hij inhouden, het klasje ging langzamer dan hij had gedacht. Ze bevonden zich aan de linkerkant van de piste. Een langgerekte bocht en terug naar rechts. Het makkelijkst was om hen voorbij te skiën en dan op te wachten, maar dan zou hij gezien kunnen worden. Bij de verdwijning van een kind zou de juf zich vast herinneren dat er een man aan de rand van de piste had staan wachten. Langzaam gleed het groepje naar rechts. Hij keek om zich heen. Weinig skiërs in zicht. Weinig mensen beneden hem. Het perfecte moment. Hij zette de versnelling in. Het klasje naderde de rand, hij naderde het klasje. Hij moest toeslaan voor ze de bocht weer inzetten. Hij liet de juf passeren, en de eerste kinderen. Hij kwam dichterbij. Nog een paar meter. Hij voelde zijn ademhaling versnellen, zijn hart bonsde in zijn keel. Nog een meter, een halve meter. Hij stak zijn hand uit. Greep. Miste. Greep nogmaals. Zijn vingers gleden over de stof van het rode pak. Hij sloot zijn vingers. Met zijn andere hand tastte hij in zijn zak. Vond wat hij zocht. Nog voor het kind de kans kreeg om te schreeuwen, zat de prop al in zijn mond. Een stuk keukenpapier. Even vroeg hij zich af of hij stof had moeten nemen. Hij schudde geërgerd zijn hoofd. Geen bijzaken. Hij greep het kind met twee handen vast en sleurde hem mee. De mist was nu heel dicht, zijn geluk. Hij voelde het kind tegenstribbelen, maar het vormde geen partij voor hem. Hij klemde hem vast onder zijn arm. Hoewel hij geen stokken bij zich had, wist hij met gemak zijn skis los te klikken. Hij gooide ze naast de piste en liet zich een stukje naar beneden glijden, het kind in zijn armen geklemd. Een stukje lager kwam hij tot stilstand, naast zijn skis. Hij maakte de kinderskis los en gooide ze neer. Hij keek om. De mist was nu zo dicht dat hij de skiërs aan de randen van de piste nauwelijks kon zien. En zij hem niet. Er was niemand. Hij hoorde het aan de stilte. Geen geknerp van sneeuw, geen geglij van skis, geen geluid. In zijn armen worstelde het kind om los te komen. Hij voelde de kleine benen schoppen, de armen slaan, maar het gebeuk van de vuistjes ketste af op zijn ski-jack. Het kind probeerde te schreeuwen, maar meer dan wat gekreun kwam er niet langs de prop. Voor de zekerheid pakte hij de tape uit zijn zak. Met één hand scheurde hij een stuk af en plakte het over de mond van het kind. Alleen zijn neus was nog vrij, de rest van zijn gezicht werd bedekt door zijn bril en de duct tape. Hij knikte tevreden. Tijd voor de volgende stap. Hij greep zijn skis en die van het kind. Hij moest flink sjouwen, maar ze laten liggen was geen optie. Hij hees zijn rugzak recht en klemde de skis onder zijn arm. Geen sporen. Hij mocht nu geen fouten maken. 4 Lindsay van Velzen wierp een vermoeide blik op de piste die onder haar skis doorschoof. Ze wist dat de sneeuw zich nog zeker tweehonderd meter voor haar uitstrekte, met een lichte kromming naar beneden die beginnende skiërs behoorlijk steil vonden, maar die voor iemand met ervaring weinig voorstelde. Ze wist hoe de piste eruitzag, maar zien kon ze hem niet. Het was al sinds vanochtend vroeg mistig en de bewolking leek alleen maar dikker te worden. De zon was vandaag niet in staat de wolken te doen oplossen. Misschien rond het middaguur, als de zon op haar felst was. Met haar derde seizoen als skilerares bijna achter de rug wist ze inmiddels wel het een en ander van het weer in Oostenrijk. Haar derde seizoen alweer, mijmerde ze toen ze weer een bocht inzette. Dalski! riep ze automatisch. Ze wierp een vluchtige blik op het klasje. Iedereen stond nog overeind. Gelukkig maar, want na de avond van gisteren voelde Lindsay er weinig voor om voortdurend te bukken en kinderen op te rapen. Ze had zich, net als veel van haar collegas, al zo vaak voorgenomen om niet meer zo lang te stappen op avonden voor ze moest werken, maar op een of andere manier bleef ze altijd te lang hangen. Misschien omdat het juist die après-skiavonden waren die maakten dat ze elk jaar terugkwam om hier als skilerares te werken, ook al betekende dat dat ze in Nederland ook op seizoenswerk was aangewezen. Haar vader had al zo vaak gevraagd wanneer ze van plan was een echte baan te zoeken. En even zo vaak had ze hem verteld dat ze dat echt nog wel een keer ging doen. Maar niet nu. Ze was drieëntwintig. Mocht ze nog heel even genieten van het leven? Genieten deed ze, maar vandaag even niet. Ze had een droge keel en haar hoofd bonsde. De kinderen in het klasje waren gelukkig niet zo opgewonden als gisteren, toen ze voor het eerst op de grote piste waren geweest. Toen hadden ze nauwelijks naar haar aanwijzingen geluisterd, vandaag wilden ze gelukkig wel doen wat ze zei. Gewicht verplaatsen naar je bergski, riep ze werktuigelijk toen ze een nieuwe bocht wilde inzetten. En draaien! Ze hoorde kinderstemmetjes roepen en keek om. Was het iemand in haar klasje? Wat was er aan de hand? Als er maar niet eentje moest plassen. Er was commotie ontstaan achter in de groep. Juf! Juf! Stoppen! riep ze. Punten naar elkaar en remmen! De kinderen deden wat ze hun opdroeg. Toen het treintje stilstond, draaide ze om en schoof op haar skis langs de kinderen naar het laatste meisje. Charlotte, gestoken in een knalroze skipak. Lindsay wist dat het kind de eerste dag stampij had gemaakt bij de skiverhuur, omdat ze per se roze skis wilde. Wacht even. Charlotte sloot de rij. Langzaam bekroop Lindsay het gevoel dat er iets niet klopte. Ze knipperde met haar ogen om het lichte gebons in haar hoofd te verdrijven, wat niet lukte. Wat is er, Charlotte? vroeg ze, wetend dat ze iets over het hoofd zag. Die jongen is weg, zei het meisje met haar schelle stem. Die jongen die achter mij was. Hij is er niet meer. Er ontsnapte een vloek aan Lindsays mond. Shit, hoe kon ze nou niet hebben gezien dat er een kind ontbrak? Charlotte had inderdaad niet de rij gesloten toen ze bij het gondelstation aan de afdaling begonnen. Dat was dat jongetje met dat rode skipak geweest. Marius. Het hele klasje had zich inmiddels rond Lindsay verzameld. De kinderen praatten door elkaar heen met allerlei ideeën over waar Marius gebleven was. Robby, een jongetje met een iets te grote fantasie, meende dat hij door buitenaardse wezens was ontvoerd. Heeft een van jullie gezien dat hij is gevallen? vroeg Lindsay aan de kinderen. Niemand had iets gezien, wat op zichzelf niet zo vreemd was. Kinderen hadden in deze fase al hun aandacht nodig om recht op hun skis te blijven staan en bochten te maken. Lindsay knipperde met haar ogen en keek omhoog naar de piste. Er kwam een treintje met kinderen aan. Ze herkende degene die voorop skiede. Het was Zeeger, een van haar Oostenrijkse collegas. Ze wenkte hem toen hij naderde. Zeeger keek wat bevreemd toen hij voor Lindsay tot stilstand kwam. Wat is er? vroeg hij in het Duits. Ik ben er eentje kwijt, legde ze uit, met een blik op haar klasje. Zeeger knikte. Het gebeurde met regelmaat dat er een kind de andere kant op skiede, of viel en daardoor achterop raakte, of zijn ouders ergens zag en daardoor ineens verdwenen was. Een kind minder was daarom niet meteen reden tot paniek. Ik heb hem niet gezien, zei Zeeger. Wat heeft hij voor skipak? Rood. Lindsay keek omhoog langs de piste. Wil jij hen meenemen naar beneden, dan klim ik omhoog om hem te zoeken. Geen probleem. Snel legde Lindsay haar klasje uit dat ze gewoon achter Zeeger aan moesten skiën en dat ze bochtjes moesten maken op de manier waarop ze dat hadden geleerd, ook al konden ze hun nieuwe leraar niet verstaan. Ze knikten braaf. Lindsay wachtte tot iedereen in het treintje stond, wenste de kinderen opgewekt succes met de afdaling en begon, toen ze langzaam weggeskied waren, met een lichte zucht omhoog te lopen. Tegen de piste op lopen was niet haar favoriete bezigheid. Als Marius inderdaad was gevallen, kon hij niet ver zijn. Een paar minuten voor Charlotte alarm sloeg, had Lindsay nog omgekeken en hem gezien. Althans, dat dacht ze. Met haar skis aan de achterkant gekruist begon ze omhoog te klimmen. Ze bleef aan de rand van de piste, waar de sneeuw nog net hard was, maar het was de enige plek waar je veilig kon lopen. Om de zoveel meter bleef ze staan om de piste te overzien. Nergens zag ze het rode skipak en de donkere helm die ze zocht. Als Marius inderdaad gevallen was, was hij al overeind gekrabbeld. Misschien was hij iemand tegengekomen die hij kende en met diegene meegegaan. Eenmaal boven aan de piste ritste Lindsay haar jack een stukje open en haalde haar mobiele telefoon uit haar binnenzak. Ze trok haar handschoen uit om de iPhone te kunnen bedienen en belde naar het kantoor van de skischool. Anna nam op, sinds jaar en dag degene die de balie bemande. Nee, er heeft niemand gebeld, beantwoordde ze Lindsays vraag. Denk je dat hij met zijn ouders mee is gegaan? Zou kunnen. Het zou wel fijn zijn als ze dat even zouden melden, maar dat doet niet iedereen. Wil je dat ik ze bel? Lindsay aarzelde even. Nee, wacht daar maar mee. Als hij niet bij hen is, gaan ze zich natuurlijk zorgen maken. Wil je wel de anderen vragen of ze hem hebben gezien? Doe ik, beloofde Anna. Dat hield in dat ze alle skileraren van skischool Geoff von Grödel een smsje zou sturen. De afspraak was dat iedere leraar elk kwartier naar zn telefoon keek om te zien of er dringende berichten waren. In de praktijk keek iedereen zon beetje meteen naar elk smsje, wist Lindsay. Als een van haar collegas Marius had opgepikt, zou ze dat binnen een paar minuten weten. Het enige wat haar niet lekker zat, was dat ze met de skileraren – ook die van andere skischolen – onderling de stilzwijgende afspraak hadden dat je het meteen meldde als je een kind van een ander klasje oppikte. Daarmee voorkwam je situaties als deze. Lindsay verbrak de verbinding en liep de restaurants boven aan de piste binnen, maar niemand had Marius gezien. Ze ging weer naar buiten, zette haar hand als een zonneklep boven haar ogen en speurde de piste af. Recht voor haar strekte de blauwe piste zich uit en iets verderop begon de rode. Marius was een durfal, dat had ze al tijdens de eerste les gemerkt. Hij was er niet over uitgepraat geraakt dat hij de echte piste op mocht. Ze beet op haar lip terwijl ze naar borden keek die de rode piste markeerden. Hij zou toch niet... In haar hand begon haar telefoon te trillen. Franz, haar baas. Hallo Franz. Lindsay, wat is er aan de hand? Ik mis een kind uit mijn klasje. Ik dacht dat hij gevallen was, maar ik ben teruggelopen naar boven en heb hem niet gezien. Is hij ook niet bij zijn ouders? Hij kan ze tegengekomen zijn. Lindsay schudde haar hoofd. Ze hebben zich niet gemeld, volgens Anna. Ik heb gezegd dat ze nog niet hoefde te bellen, maar misschien... Waar ben je nu? onderbrak Franz haar. Boven aan de piste. Ik ben bang dat hij misschien de rode piste heeft genomen. Hij wilde nogal graag hard naar beneden. Althans, dat riep hij de hele tijd. Ik ben bij de gondel, zei Franz. Ik ga zo twee mensen privéles geven, maar die kan ik wel even bij Gregor onderbrengen. Ik zie hem net aankomen. Daarna kom ik naar je toe. Blijf waar je bent, ik ben er over vijf minuten. Lindsay beloofde het en hing op. Franz had bezorgd geklonken, waardoor ze zich zelf ook zorgen ging maken. Het gebeurde vaker dat ze halverwege de piste ineens een kind minder in het klasje had, maar het gebeurde nooit dat ze het kind niet binnen vijf minuten terugvond. Ze keek op haar horloge. Marius was al ruim een kwartier weg. Ze kneep haar ogen samen en speurde opnieuw de omgeving af. Maar wie ze ook zag, geen jongetje in een rood skipak. Precies vijf minuten later stond Franz naast haar. Lindsay had niet anders verwacht. Franz was iemand die zich aan zijn beloftes hield en die een gruwelijke hekel had aan te laat komen. Al was het een halve minuut. Vorig seizoen was er een skileraar geweest die de neiging had bij elke les tien minuten te laat te komen, zodat het hele schema meteen in de war ging. Wat hij compenseerde door dan maar wat eerder te stoppen, wat bij de mensen die betaalden voor een paar uur les natuurlijk niet goed viel. Binnen drie weken had Franz hem ontslagen. Nog niet gevonden? informeerde hij, enigszins ten overvloede. Lindsay schudde haar hoofd. Franz haalde zijn telefoon uit zijn jaszak. Ik bel de Bergbahnen. Dan kunnen zij een alarmmelding doen en gaan zoeken. En we moeten zijn ouders inlichten. Nu al? vroeg Lindsay. Het kwam haar op een waarschuwende blik van Franz te staan. Natuurlijk, snauwde hij. Zou jij het niet willen weten als jouw kind ineens verdwenen was? Lindsay sloeg haar blik neer. Ja, mompelde ze. Natuurlijk. Schuldgevoel bekroop haar. Als ze gisteren minder had gedronken... Als ze beter had opgelet... Als ze meteen alarm had geslagen in plaats van eerst zelf te gaan zoeken... Probeer je precies te herinneren wanneer je merkte dat hij er niet was, zei Franz, alweer een stuk vriendelijker. En of je onderweg iets vreemds hebt gezien. Alles kan belangrijk zijn. Hoe meer je je herinnert, hoe sneller we hem terugvinden. Lindsay knikte ferm en probeerde de gebeurtenissen voor zichzelf op een rijtje te zetten. *** Renske voelde haar keel droog worden en tegelijkertijd haar hartslag versnellen. De blik op Svens gezicht had ze nog nooit gezien en tegelijkertijd wist ze precies wat die betekende. We komen er meteen aan, zei hij in het Duits. Daarna hing hij op en keek haastig om zich heen, tot zijn blik zich in die van Renske haakte. Wat is er? vroeg ze schor. Hij zette een paar passen in haar richting en greep haar bij haar jas. Kom mee. Wat is er dan? Sven zwaaide naar een taxibusje dat hen passeerde. De chauffeur remde meteen en keerde. Sven, zei Renske dwingend, wat is er aan de hand? Hij keek haar aan. Weer die blik. Toen deed hij zijn mond open en zei: Marius wordt vermist. Renske voelde een steek in haar buik. Haar ontbijt kwam omhoog, maar ze slikte. Wát? Sven duwde haar zon beetje het busje in. De skis gooide hij in het rek aan de zijkant. Ze waren van plan geweest samen te gaan skiën richting Westendorf maar nu zetten ze koers naar de Fleckalmgondel. Sven maande de chauffeur op te schieten, wat hem op een geërgerde reactie kwam te staan. Renske struikelde over haar woorden, zo veel vragen kwamen er tegelijk in haar op. Hoezo, vermist? Waar is hij dan? Hoe... Wie belde er? Is de politie al gebeld? Zijn ze al aan het zoeken? We moeten... Waar is hij dan? Rustig, blafte Sven, die zelf allesbehalve rustig was. Ik weet het niet. Dat was Franz Mentzl. Marius is vanochtend met het klasje van de blauwe piste naar beneden geskied, maar onderweg merkte de lerares ineens dat hij weg was. Ze is naar boven gelopen, omdat ze dacht dat hij misschien gevallen was. Maar ze kon hem niet vinden. Naar boven gelopen? herhaalde Renske half schreeuwend. Waarom heeft ze niet meteen de politie gebeld? Een kind verdwijnt toch niet zomaar? Zon lerares zou beter moeten weten! De politie... Haar stem brak. Haar hart hamerde zo hard dat het pijn deed. Ze hijgde. Haar ademhaling liet zich niet controleren. Bijna hyperventilerend riep ze: Ze zijn nu toch wel aan het zoeken? De politie is gewaarschuwd, zei Sven, wiens stem ook trilde. Volgens Franz wordt er op alle pistes die vanaf daar bereikbaar zijn naar Marius uitgekeken door de pistedienst. Er is alarm geslagen. De politie gaat nu zoeken op de piste waar hij voor het laatst is gezien. De chauffeur, die inmiddels wel doorhad dat er iets aan de hand was, trapte het gaspedaal in op de weg richting Kirchberg, maar Renske had het gevoel alsof ze vooruit kropen. We moeten sneller, riep ze. We moeten erheen. Als we zelf zoeken, vinden we hem. Ik weet het zeker. Toch? Ze keek naar Sven, hunkerend naar geruststelling. Maar hij staarde strak uit het raam en zei niets. Toch? vroeg ze snikkend. We vinden hem wel, toch? Svens enige reactie was een kort knikje en zijn hand, die de hare pakte en bijna fijnkneep. Het besef dat hij net zo bang was als zij raakte Renske met de kracht van een moker. Ze schreeuwde en begon te huilen. De taxichauffeur leek enigszins opgelucht toen hij zijn twee passagiers bij het gondelstation kon afzetten. Sven zocht in zijn zakken naar zijn portemonnee, maar kon die niet vinden. De man wuifde hem weg, wenste hem succes en stapte in de auto. Renske was intussen al naar de gondel gehold en drong zich door de mensenmenigte heen naar voren. Her en der werd gevloekt, maar ze hoorde het niet. We moeten naar boven! riep ze tegen een medewerker. Mijn zoontje wordt vermist. We moeten zo snel mogelijk mee. De man had blijkbaar al van de vermissing gehoord, want hij knikte en opende het poortje voor haar en Sven zodat ze zo door konden lopen. Ze sprongen in het eerst beschikbare bakje. Kan dat ding niet sneller? riep Renske toen de gondel voor haar gevoel met een slakkengangetje begon te stijgen. Misschien ligt hij wel ergens bedolven onder de sneeuw en dan zitten wij hier in die stomme kabelbaan te wachten. Ze kunnen hem toch wel sneller zetten? Sven leek weer helemaal in zichzelf gekeerd. Hij keek naar buiten met een harde trek op zijn gezicht. Het is niets voor Marius om zomaar weg te gaan, zei hij uiteindelijk. Er moet iets gebeurd zijn. Hij is vast verdwaald. Hoe kan hij nou verdwaald zijn? riep Renske vertwijfeld uit. Hij was toch niet in zijn eentje? Ze zag hoe Sven het schermpje van zijn telefoon controleerde en hield haar adem in. Hij schudde zijn hoofd. Renske liet haar adem ontsnappen. Ze merkte nauwelijks dat haar hart bonsde. Gefrustreerd keek ze naar buiten, waar dennenbomen langzaam voorbijgleden. In de verte werd het gondelstation op de berg zichtbaar. Op haar netvlies verschenen beelden van Marius, bedolven onder een lawine. Marius in een grote sneeuwvlakte. Alleen, roepend om hulp, om háár. Ze schudde haar hoofd om de beelden kwijt te raken, maar Marius stem bleef weerklinken in haar oren. 5 Rechercheur Günter Wolfsberg stopte voor de vierde keer dat uur zijn pakje sigaretten in de la van zijn bureau. Het was net aan middag en hij had er al acht gerookt, met die negende moest hij echt nog even wachten. Hij sprak zichzelf in gedachten vermanend toe, al wist hij nu al dat hij binnen een kwartier zou zwichten. Günter drukte een kauwgommetje uit het pakje op zijn bureau en liet de lege verpakking in de prullenbak vallen. Een zenuwtic, die kauwgom. Uitsluitend bedoeld om zijn behoefte aan sigaretten te onderdrukken, al was hij ook niet zo fanatiek aan het minderen dat hij voor nicotinekauwgom koos. Dat had hij één keer gedaan en daar was hij bijna van over zijn nek gegaan. Wat een smerig spul. Sindsdien kauwde hij fanatiek pepermuntkauwgom om het moment dat hij echt een sigaret nodig had, nog even uit te stellen. Hij wist zelf niet eens voor wie hij deze gezondheidsmaatregelen toepaste. Niet voor Johanna, die tijdens de vijftien jaar dat ze hadden samengewoond elke week wel een keer had geïnformeerd wanneer hij van plan was te stoppen. Of meerdere keren als ze een fanatieke periode had. Als gezondheidsfreak in hart en nieren had ze zich grote zorgen gemaakt om haar eigen welzijn in al die rook, en in veel mindere mate om Günters gezondheid. Niet dat dat de reden was dat ze uiteindelijk bij hem weg was gegaan. Die reden was een zes jaar jongere skileraar die ongetwijfeld wel met haar de kinderen zou willen krijgen die Günter altijd had geweigerd. Hij had iets te veel ellende gezien om de verantwoordelijkheid voor een kind te willen dragen, had hij altijd tegen Johanna gezegd. In de eerste jaren van hun relatie was ze van mening geweest dat kinderen ook niets voor haar waren, dat ze haar vrijheid nodig had, dat ze geen moederfiguur was. Maar dat veranderde zoals bij zo veel vrouwen na hun vijfendertigste. Toen wilde ze op stel en sprong een kind. Nog geen jaar later was ze vertrokken. Sindsdien genoot Günter van zijn vrijheid. Van de stilte, die vooral aangenaam was als hij weer eens tot na middernacht op het bureau was gebleven. Van zijn mobiele telefoon die zweeg als hij zich in een zaak had vastgebeten en geen behoefte had om naar huis te gaan tot hij had uitgeplozen waar de clou zat. Tot hij dat detail had ontdekt dat hij al die tijd over het hoofd had gezien. Het was heerlijk om alleen te zijn. Alleen knaagde zijn schuldgevoel bij het vele roken en het irriteerde hem dat hij zich geroepen voelde daarnaar te luisteren. Baas! Elzo Brüninger, een van de jongere en zeer getalenteerde rechercheurs op zijn afdeling, stak na een kort klopje zijn hoofd om de hoek van de glazen deur. Günter keek op. Wat is er? Er is een kind vermist op de piste. Elzo liep naar de manshoge kaart van het gebied, die aan de muur hing. Hier. Hij wees de plek aan. Jongen, vijf jaar, vermist sinds elf uur vanochtend. Het ziet er serieus uit. Günter fronste. Er raakte weleens vaker een kind vermist, waarvoor mensen in paniek het alarmnummer belden. Ervaring leerde dat het kind in kwestie zich meestal bij een ander klasje had aangesloten, onderweg de ouders was tegengekomen of simpelweg had gemeend wel in zn eentje naar beneden te kunnen skiën. Zelden werd een kind niet binnen een halfuurtje weer gevonden. Niet voor niets was er het beleid dat eerst de skischool geïnformeerd werd, dan de medewerkers bij de liften en de andere skileraren. Het was vervolgens gebruikelijk om andere mensen op de piste te vragen of ze het kind hadden gezien en of ze hem of haar, als ze het kind zagen, naar iemand van de skischool of naar een van de lifthokjes wilden brengen. Als al die acties na een halfuur geen resultaat hadden gehad, werden de ouders en de politie geïnformeerd. Dat laatste gebeurde zelden, kinderen werden vrijwel altijd binnen een paar minuten weer gevonden. Dat een kind al bijna een uur zoek was, zoals nu, was zeer ongebruikelijk. Hij streek over zijn kin. Zijn ze al aan het zoeken? In zon geval was het logisch dat er eerst agenten van de surveillancedienst op pad gingen om op de piste naar het kind uit te kijken. Het was vandaag mistig en dat kon verklaren waarom het kind nog niet was gevonden. Het kon verdwaald zijn, en door de mist waren er minder mensen op de piste bij wie het zich kon melden. Maar dan nog, realiseerde Günter zich, was een uur erg lang. Elzo knikte als antwoord op zijn vraag. Er wordt momenteel al gezocht, ja. En er wordt rondgevraagd. Maar vooralsnog blijkt niemand iets gezien te hebben. Ze denken dat het tijd wordt dat de recherche erbij komt. Günter trok de la van zijn bureau open en haalde het pakje sigaretten eruit. Tegen de voorschriften in stak hij er eentje op in zijn kantoor. Hij inhaleerde de rook diep en had toen pas het gevoel dat hij weer helder kon nadenken. Hebben we al een foto van het kind? Hoe oud? Nationaliteit? Elzo knikte in de richting van Günters computer. De foto moet zo op de telex verschijnen. Het gaat om een Nederlands kind van vijf jaar. Marius Donkervoort. Günter klikte iets aan op zijn scherm. Op de telex was inmiddels de vermissing gemeld, maar de foto stond er nog niet. Wil je erheen? vroeg Elzo. Günter zoog aan zijn sigaret terwijl hij nadacht. Een uur was lang voor een vermissing, maar niet zo lang dat er meteen groot alarm geslagen hoefde te worden. Hij had een klein team van vijf rechercheurs die al overliepen van het werk en hij wilde zijn mensen niet voor niets naar de piste sturen. Aan de andere kant: als het hier wel om een serieuze vermissing ging, wilde hij achteraf niet het verwijt krijgen dat de recherche veel te laat in actie was gekomen. Günter aarzelde. Hij drukte op de refresh-knop en de telexpagina opende zich opnieuw. Nu was de foto wel geplaatst. Hij klikte hem aan. Scherp ademde hij in. Wat zullen we nou krijgen? Wat is er? vroeg Elzo bevreemd. En daarna, toen hij geen antwoord kreeg: Baas? Günter trok aan de boord van het overhemd dat hij verplicht moest dragen, maar waar hij een grondige hekel aan had. Het bovenste knoopje stond al open en toch had hij het ineens benauwd. Met een wild gebaar drukte hij de sigaret uit in de overvolle asbak. Dat is toch niet te geloven, zei hij in zichzelf. Elzo keek zijn meerdere verbaasd aan, maar stelde geen vragen meer. Günter richtte zijn blik weer op de foto op het scherm. Het was sprekend, en tegelijkertijd was het hem niet. Het blonde jongetje dat hem vanaf het scherm toelachte, had langer haar en het blauw van zijn ogen was donkerder, maar in een snelle oogopslag was het hem wel degelijk. Baas? deed Elzo een nieuwe poging. Kent u hem? Günter schudde zijn hoofd en keek de jonge rechercheur aan. Nee, ik ken hem niet, maar als je het mij vraagt, lijkt hij als twee druppels water op Karl Grünefeld. Elzos wenkbrauwen schoten omhoog. Hij was achtentwintig, herinnerde Günter zich, omdat hij vorige week zijn naam op een verjaardagskaart had moeten zetten die de afdelingssecretaresse onder zijn neus had geduwd. Dat betekende dat Elzo destijds acht jaar was geweest. Logisch dat hij zich het jongetje niet meteen voor de geest kon halen. Günter kwam omhoog en greep zijn leren jack van de leuning van zijn stoel. Kom mee. We gaan een kijkje nemen op de piste. * Renske trilde over haar hele lichaam, wat ze pas merkte toen ze probeerde de thee aan te pakken die iemand voor haar had gehaald. De warme vloeistof golfde over haar handschoen, maar ze merkte het niet. Ze wilde ook helemaal geen thee drinken, ze wilde verder. Zoeken. Opnieuw de plekken langsgaan die de politie al had afgewerkt, om zeker te weten dat ze niets over het hoofd hadden gezien. Ik ga zoeken, kondigde ze aan. Ze greep het gele lint vast dat een van de agenten had gespannen en wilde er onderdoor glippen. Een hand hield haar tegen. Sorry mevrouw, maar u moet hier blijven, zei een agent. U moet mijn collegas hun werk laten doen. Renske rukte zich los. Het gaat niet snel genoeg, zei ze verbeten. Hij kan wel weet ik hoe ver weg zijn, en jullie lopen hier met veel te weinig mensen een klein stukje piste uit te kammen. Als u de piste betreedt, kunt u sporen vernielen, zei de agent geroutineerd. We doen wat we kunnen om uw zoontje te vinden. Renske keek naar de rode vlaggen die scherp afstaken tegen de felwitte sneeuw. Piste Gespertt, stond er in witte letters op. Renske balde haar vuisten in haar handschoenen. Al zeker een kwartier moest ze toekijken hoe de politie bezig was naar aanwijzingen te zoeken, maar vooralsnog zag het er niet uit alsof ze iets vonden. Het deel van de piste waar de lerares van Marius had gemerkt dat hij niet meer bij het klasje was, plus een straal van een meter of vijftig daaromheen, was afgezet. Drie agenten waren bezig naar sporen te zoeken. Een tweetal politiemannen was bezig het nieuwsgierige publiek op afstand te houden, nog eens vier agenten zochten naar aanwijzingen door de aanwezige skiërs op de piste te ondervragen over wat ze hadden gezien. Even daarvoor had Renske een foto vanaf haar iPhone doorgestuurd naar de politie, zodat die verspreid kon worden en naar de korpsen in de omgeving kon worden gestuurd. Het was de enige actie waarvan ze het gevoel had dat die zin had, verder had ze alleen maar kunnen wachten. Er kwam een agent naar haar en Sven toe. Is er nieuws? vroeg ze toen de man recht op hen afkwam met een ernstige blik in zijn ogen. Hij droeg een loshangend leren jack over zijn politietrui en -overhemd en een spijkerbroek in plaats van de dikke broeken die zijn collegas aan hadden. De man werd vergezeld door een jongere agent. Renske had het tweetal nog niet eerder gezien. Bent u mevrouw Donkervoort? vroeg de oudste man. Renske knikte. Hij schudde haar en Sven de hand en stelde zich voor als Günter Wolfsberg. Recherche, voegde hij eraan toe. Is er nieuws? herhaalde Renske. Günter schudde zijn hoofd. We zijn bezig zo veel mogelijk aanwijzingen te verzamelen, herhaalde hij wat zijn collegas al een paar keer hadden gezegd. Ik wil graag een aantal dingen van u weten. Renske deed haar mond open. Waarom wordt er met zo weinig mensen gezocht? vroeg ze met een hoge, schelle stem, waarin de paniek doorklonk. Er zijn nog geen tien mensen aan het zoeken. De omgeving moet uitgekamd worden! Er moeten tien keer zo veel mensen worden ingezet! Waarom wordt er niet met honden gezocht? Er kan toch ook een helikopter komen? Nu zijn er misschien nog sporen, straks is alles weg. De rechercheur knikte. We zijn bezig de operatie uit te breiden, zei hij. En om precies te weten waar we moeten zoeken verzamelen we zo veel mogelijk informatie. Het is te weinig! herhaalde Renske half schreeuwend. Ze voelde dat Sven haar arm pakte, maar ze trok zich los. Ze had een waas voor haar ogen. Jullie moeten meer doen! Hij kan wel dood zijn! Het was de eerste keer dat ze het woord, dat al die tijd door haar hoofd dreunde, uitsprak. Het klonk hard en leek te echoën. Renske sloeg haar hand voor haar mond. Ze wilde het niet zeggen, niet weten. Natuurlijk was hij niet dood. Hij was alleen maar... verdwaald. Hij gaat vast naar een pad toe! riep ze, geestdriftig wijzend op de kaart van het gebied die Sven in zijn hand hield. Als je vanaf hier een pad op gaat, kom je uiteindelijk beneden uit. Jullie moeten vanaf het dal alle wandelpaden uitkammen. Günter Wolfsberg schraapte zijn keel. Er zijn standaardprocedures, begon hij, maar Renske wachtte niet tot hij zijn zin had afgemaakt. Kan me niet schelen, beet ze hem toe. Ik wil dat er met man en macht naar mijn kind wordt gezocht. Er zijn hier veel te weinig mensen. Ik begrijp dat u ongerust bent over uw zoontje, zei de rechercheur, maar u moet erop vertrouwen dat we er alles aan doen om hem te vinden. We zijn met veel mankracht bezig te zoeken, niet alleen hier op de piste, maar ook beneden in het dal. In de wijde omgeving wordt naar hem uitgekeken. Hij viste zijn telefoon uit de zak van zijn leren jack en keek hen beiden verontschuldigend aan. Momentje. Renske slikte. De hausse van angst die over haar was gekomen, had haar net een stoot furieuze energie gegeven, maar leek haar nu zon beetje tegen de grond te duwen. Ineens voelden haar armen en benen zwaar aan. Ze kon alleen maar knikken. Een hele politiemacht was bezig naar Marius te zoeken en het enige wat zij kon doen was hier op de piste staan en hopen dat hij zo snel mogelijk werd gevonden. Ik voel me zo machteloos, zei ze met een trillende stem tegen Sven. Hij sloeg zijn arm om haar heen. Ze leunde tegen hem aan, bang dat haar hevig trillende knieën haar niet lang meer konden dragen. Günter Wolfsberg kwam terug. Excuses. Hij klapte zijn notitieblokje open. Is dit de eerste keer dat Marius op deze piste was? Renske beantwoordde zijn vragen zo goed mogelijk, de rechercheur maakte verwoed aantekeningen. Ze wierp een blik op het blokje en stelde bezorgd vast dat hij een totaal onduidelijk handschrift had. Straks maakte hij nog fouten, omdat hij niet meer kon lezen wat hij zelf had geschreven. Dat komt wel goed, probeerde de rechercheur haar gerust te stellen toen ze er iets van zei. En toen: Zijn er behalve uw familie mensen hier die Marius kent? De andere gasten uit het pension. Waar zijn zij nu? Is het mogelijk dat hij met hen mee is gegaan? Renske schudde haar hoofd. Sven heeft al gebeld. Ze hebben Marius niet gezien. Oké. En daarna: Zegt de naam Karl Grünefeld u iets? Renske keek Sven vragend aan. Hij haalde zijn schouders op en schudde zijn hoofd. Wie is dat? vroeg Renske. Hij schudde licht met zijn hoofd. Ze zag een spiertje trekken boven het rechteroog van de rechercheur. Een zenuwtic? Het was bizar om te bedenken welke onbelangrijke details er in je hoofd opkwamen op een moment als dit. Wie is dat? herhaalde ze haar vraag. Hij schudde opnieuw zijn hoofd. Laat maar. Marius droeg vandaag een rood skipak? Van Helly Hansen, zei Renske. Rood met een paar zwarte banen. Hij had een blauwe sjaal om, van hetzelfde merk en hij droeg blauwe wanten. Renske zag dat de agenten, met in hun hand een print van de foto die ze had gestuurd, bezig waren omstanders te vragen of ze iets hadden gezien. Iemand raakte haar arm aan. Ze keek opzij. Een vrouw die ze niet kende. Ik ben de moeder van Charlotte, stelde ze zich voor. Mijn dochter zat bij Marius in het skiklasje. Ik vind het zo vreselijk voor jullie. Renske keek de vrouw aan. Ze wist niet wat ze moest zeggen. Gelukkig nam Sven het woord. Dank je. Als je ook maar iets hoort wat van belang kan zijn... Ja, natuurlijk. Dan meld ik het meteen. Nogmaals, ik vind het zo erg. Ik kan het bijna niet geloven. Wij ook niet, zei Renske afgemeten. Ze wilde niet dat iemand het “vreselijk” en “erg” vond. Er mocht niets zijn dat vreselijk of erg te vinden viel. Marius kwam vandaag nog terug. Een andere optie weigerde ze te accepteren. Hij had een rugzak bij zich, ging ze verder tegen Günter. Ik weet het merk niet, eentje van de Scapino. Een zwarte met een groot vak en een voorvak, allebei met een ritssluiting. In het grote vak zit een portemonneetje met wat geld. De rechercheur keek op. Veel? Renske schudde haar hoofd. Alsof ze haar kind een fortuin mee zou geven op een skipiste. Een paar euro. Voor iets te drinken als hij even op ons zou moeten wachten. Echt niet zoveel dat je er een kind voor zou willen overvallen. De politieman knikte weer en bleef maar schrijven in een kriebelig, onleesbaar handschrift. Hij had ook een pakje Liga bij zich, herinnerde ze zich ineens. Milkbreak, aardbeiensmaak. Ik had hem die meegegeven voor als hij trek zou krijgen. Als hij de koekjes niet heeft opgegeten, zitten ze nog in die rugzak. Oké. Ook die informatie kwam in het opschrijfboekje terecht en daarna klapte de rechercheur het dicht. Ik wil u vragen over een uur, als Marius dan niet is gevonden, op het politiebureau te zijn, ik heb nog veel meer vragen. De informatie die u me nu heeft gegeven, laat ik meteen op de telex zetten. Hij verontschuldigde zich weer toen zijn mobiel ging. Wolfsberg, blafte hij kort toen hij opnam. Renske hield haar adem in, maar Günter draaide zich om en liep al pratend naar zijn jongere collega die inmiddels meehielp bij het ondervragen van de omstanders. Ze keek Sven aan. In zijn ogen las ze hetzelfde gevoel dat zich in een steeds rapper tempo van haar meester maakte. Ze voelde een stekende buikpijn, zo erg dat ze naar adem moest happen. Misschien was het intuïtie, maar ze wist het eigenlijk al zeker, ook al had de politie nog geen aanwijzingen gevonden. Marius was niet verdwaald. 6 Is hij weleens weggelopen? Renske schudde beslist haar hoofd. Nooit. Hij is het type niet om ervandoor te gaan. Hij is juist dol op gezelligheid. Nou ja... Sven keek nadenkend. Eén keer hebben we wel even naar hem moeten zoeken. Toen wilde hij bij een vriendje eten, maar dat mocht niet van ons, waarop hij zich samen met dat vriendje verstopt had. Pas na een halfuur kwam hij tevoorschijn. Pas toen Sven het noemde, herinnerde Renske zich het incident weer. Het was ongeveer een halfjaar geleden en Marius had voor de derde keer die week bij hetzelfde vriendje willen eten. Renske vond dat niet netjes naar de ouders toe en had het daarom niet toegestaan. Dat Marius daar zo extreem op reageerde, had haar verbaasd. Normaal was hij juist een heel makkelijk kind. Günter Wolfsberg dook er meteen op. Heeft u hem de afgelopen dagen iets verboden wat hij graag wilde? Sven schudde zijn hoofd. Nee, het enige wat hij wilde was eerder de piste op, maar dat was zondag al. Sinds hij echt mocht skiën, zoals hij het zag, was hij juist heel tevreden. Hij wilde elke keer langer op de piste blijven, maar eenmaal in de gondel vond hij het ook prima om naar het pension te gaan. Het liep niet zo hoog op dat hij daardoor zou willen weglopen en zelfs áls dat zo was, dan zou hij dat aan het eind van de middag doen. Op het moment dat we naar beneden zouden gaan. Günter knikte en maakte opnieuw aantekeningen. Er zat nog een rechercheur in de kamer, die op de achtergrond bleef. Op tafel stond een opnameapparaatje, maar dat weerhield Günter er niet van om te blijven meeschrijven. Het krassen van zijn pen maakte Renske zenuwachtig. Günter keek weer op. Ik wil weten hoe deze dag is verlopen. Hoe laat zijn jullie opgestaan? Halfacht, zei Renske. Vervolgens zijn we om kwart over acht gaan ontbijten en... Wacht. Günter stak zijn hand op. Het gaat nu om de details. Wie waren er nog meer bij het ontbijt? Het uur daarna pijnigden Renske en Sven hun hersens om alle details op tafel te leggen. Daarna pakte Günter een papieren dossiermap, die aan de zijkanten gescheurd was. Renske probeerde op de kop het opschrift te lezen, maar het was in hetzelfde slordige handschrift geschreven als Günters aantekeningen. Wat is dat? vroeg ze. Günter zette zijn bril af. Het dossier van Karl Grünefeld. Ik vroeg u vanmiddag al of u ooit van hem heeft gehoord. Renske schoof heen en weer op haar stoel. Zijn we klaar? Ik wil terug naar de piste om Marius te zoeken. Günter legde het dossier recht. We zien misschien een parallel tussen deze zaak en die van Marius. Renske slikte. Marius was een zaak geworden. Karl Grünefeld verdween twintig jaar geleden op de piste. Een andere dan Marius. U moet begrijpen dat we heel breed aan het zoeken zijn. We sluiten op dit moment geen enkele mogelijkheid uit en waar we in de verste verte ook maar een verband zien, zoeken we verder. In die fase bevindt het onderzoek zich. Dat is de reden dat we nu naar Karls zaak kijken, om erachter te komen of we daar aanwijzingen uit kunnen halen. Want er is een opvallende gelijkenis, die we niet kunnen negeren. Hij sloeg de map open en haalde er een oude foto uit. De randen krulden om. Hij draaide de afdruk om en schoof die naar Renske en Sven. Een blond jongetje lachte hen toe vanaf de plaat. Renskes hart schoot omhoog, recht haar keel in. Het kind leek als twee druppels water op Marius! Hetzelfde blonde haar, hetzelfde ronde gezicht en dezelfde helderblauwe ogen. Het was hem niet, dat was heel duidelijk. Maar het had zijn broertje kunnen zijn. Met een trillende hand schoof ze de foto van zich af. Hoe kan dit? vroeg ze. Haar stem klonk raar in haar suizende oren. Hoe is dit mogelijk? Dat is precies wat wij gaan onderzoeken, zei Günter. En daarom moet ik u nogmaals vragen of u ooit van Karl Grünefeld heeft gehoord. Renskes ogen zochten die van Sven. Ze zag dezelfde verwarring bij hem als ze zelf voelde. Haar ogen vulden zich met tranen. Waar waren ze in godsnaam in terecht gekomen? Sven schudde zijn hoofd. Nee, zei hij. We kennen Karl Grünefeld niet. Is hij ook Nederlands? Günter vouwde zijn handen boven op het oude dossier. Het was vuistdik en er staken losse blaadjes uit. Hij schudde zijn hoofd. Karl Grünefeld was een Oostenrijks jongetje, hij woonde hier in het dorp. Zijn vader woont een dorp verderop, ik spreek hem nog weleens. Wat dat betreft heeft hij geen enkele link met Marius. Behalve dan die opvallende gelijkenis. Renske beet op haar lip. Marius is nog nooit in Kirchberg of zelfs maar in Oostenrijk geweest. De laatste keer dat ik hier ben geweest is meer dan tien jaar geleden en Sven... Ze keek haar man aan. Ik ben hier nog nooit geweest, zei hij. Er is dus geen link, concludeerde Günter nog maar weer eens. Sven schraapte zijn keel en zei zakelijk: Hoe gaat het nu verder? We blijven zoeken op de Fleckalm en de omliggende pistes. Als er ook maar iets te vinden is, hoe klein de aanwijzing ook, onderzoeken we dat uitgebreid. We proberen zo veel mogelijk informatie te verzamelen. Renske zat op het puntje van haar stoel. Hoeveel mensen zoeken er nu naar Marius? wilde ze weten. Ze had nog steeds het gevoel dat het er niet genoeg waren. De eerste zoveel uur waren toch cruciaal? Zulke informatie hoorde je altijd in thrillerfilms. Ze had er vele gezien, niet in de verste verte vermoedend dat haar leven zelf ooit nog eens op een beangstigende film zou gaan lijken. Ongeveer dertig man, zei Günter. Vanuit Kirchberg en een paar plaatsen in de omgeving. Dat zijn de mensen die actief aan het zoeken zijn. De rest van de politiemacht in de wijde omgeving kijkt naar Marius uit. Zijn foto is door het hele land op de telex verspreid. Nog voor middernacht zal die zelfs door heel Europa worden verspreid. Ik wil terug naar de piste, zei Renske. Ik wil zelf zoeken. Ze stond op en beende naar de deur. Haar gevoerde laarzen klonken dof op het harde marmoleum. Sven was iets afwachtender. Zijn we hier klaar? vroeg hij aan Günter. De rechercheur knikte. Voorlopig wel. Als er nieuws is, zijn jullie de eersten die het horen. Juist op dat moment begon zijn telefoon te trillen. Hij wierp er een blik op en nam op. Wolfsberg. Günter luisterde even en met een handgebaar maakte hij Renske en Sven duidelijk dat ze nog niet weg moesten gaan. Renske verstijfde. Nu hij met landgenoten praatte, was Günters Duits sneller en moeilijker verstaanbaar. Ze ving woorden op, maar haar brein blokkeerde. Ze begon over haar hele lijf te beven en had het gevoel dat haar benen haar niet zouden houden. Ze zocht steun bij de deurklink. Günter verbrak de verbinding. Zijn gezicht was verstrakt. Wat? vroeg Renske. Het kwam eruit als een schreeuw. Wat zeiden ze? Günter keek haar nu recht aan. Marius rugzak is gevonden. *** Daphne smeet de telefoon neer en vloekte in onvervalst Haags. Vloeken ging toch het beste in je moedertaal, had ze al vaker vastgesteld. Ze was normaal gesproken de rust zelve, maar als ze echt geïrriteerd raakte, zoals nu, kon ze zich niet inhouden. Franz moest altijd lachen als dat gebeurde, zijn kennis van het Nederlands bestond voor een onevenredig groot deel uit scheldwoorden, uitgesproken met een Haags accent. Daphne had alle reden om boos te zijn. De klusjesman die ze na veel vijven en zessen had overgehaald om naar het lekkende dakraam te komen kijken, belde af omdat hij van een ladder was gevallen en het rustig aan moest doen. Als je kan bellen, kun je ook wel klussen, mopperde Daphne. Ze opende de internetbrowser om via een zoekmachine een ander klussenbedrijf te vinden. Zoals altijd verscheen eerst de pagina met regionieuws, die ze als startpagina had ingesteld. Eigenlijk keek ze er nooit echt naar, het was meer uit automatisme dat haar ogen altijd even langs de koppen snelden. Ze nam nauwelijks op wat er stond. Maar ineens stokte ze. Haar blik bleef hangen aan een foto van een blond jongetje, die bij het grootste nieuwsbericht stond. Dat was Marius! Snel klikte Daphne het bericht aan. Terwijl haar hart steeds harder in haar keel begon te hameren las ze over de verdwijning, inmiddels al bijna vier uur geleden. Hoe kon het zijn dat ze er nog niets over had gehoord? De hele tijd stond de radio aan. Ze zette hem harder. Het was een landelijke zender die eigenlijk alleen maar muziek draaide, misschien verklaarde dat het. Maar als Marius op de piste was verdwenen zoals in het bericht stond, waarom had Franz dan niet gebeld? Ze greep haar mobiel en belde hem, maar ze kreeg de voicemail. Marius had les bij zijn skischool, als eigenaar zou hij wel druk zijn om alle informatie te verschaffen die de politie wilde weten. Daphnes gedachten schoten van Franz naar Renske en Sven. Hoe verschrikkelijk moest dit voor hen zijn? Ze huiverde als ze dacht aan de hel waarin zij terechtgekomen moesten zijn. Daphne probeerde opnieuw Franz nummer, maar ze kreeg weer geen gehoor. Ze voelde zich onrustig. Het lekkende dakraam was geheel uit haar gedachten verdwenen. Ze wilde weten hoe het nu op de piste was. Ze wilde naar Franz om hem bij te staan. Dit was natuurlijk de nachtmerrie van iedereen die een skischool had: een ernstig ongeluk. Was het wel een ongeluk? Daphne las opnieuw het nieuwsbericht. Er werd niet gesproken over ontvoering, maar ook niet over een ongeluk. De politie wist nog niet wat er aan de hand was, stond er, en riep iedereen die iets had gezien op om zich te melden. Daphne schoot omhoog toen de bel ging. Ze liep op een drafje naar de gang. Het was heel ongebruikelijk dat iemand de bel gebruikte, vrijwel iedereen kwam gewoon binnen. De voordeur was immers altijd gewoon open. Ze deed open en schrok toen ze twee agenten zag staan. Ze toonden hun penning. Recherche. We zijn bezig met onderzoek naar de verdwijning van Marius Donkervoort en we willen graag het appartement doorzoeken waar hij met zijn ouders verblijft. Nerveus deed Daphne een stapje opzij. Ja, natuurlijk. Kom verder. Ze ging het tweetal voor naar de eerste verdieping en maakte met de loper de deur open. Even aarzelde ze. We hebben een huiszoekingsbevel, verzekerde een van de agenten haar, die haar aarzeling goed interpreteerde. Oké. Daphne liep het appartement in. Het was keurig opgeruimd, alle kleding was opgeborgen in de kast en de bedden waren kaarsrecht opgemaakt. En dat terwijl Karina vandaag niet was geweest. De agenten gingen systematisch aan de slag. Daphne bleef staan dralen. Ze wist niet of ze weg moest gaan, of juist moest blijven om te zien wat ze aan het doen waren. Straks namen ze zomaar iets mee. Maar aan de andere kant, daar waren ze vast wel toe gerechtigd. Is er al iets meer bekend? vroeg ze. De agenten schudden hun hoofd. Hij is nog niet gevonden, was hun summiere commentaar. Het was duidelijk dat ze niet van plan waren om met Daphne inhoudelijk over de zaak te praten. Na een paar minuten keek een van de twee op van zijn werk, het uitzoeken van de spullen in de kledingkast. We hebben een lijst nodig van de andere gasten die momenteel in het pension verblijven. Die kan ik printen. Graag. Daphne liep weg en versnelde haar pas toen ze beneden haar mobiel hoorde gaan. Ze was nog net op tijd om Franz oproep te beantwoorden. Heb je het al gehoord? viel hij met de deur in huis. Ja, het stond al op internet. En de politie is hier om het appartement te doorzoeken. Gelukkig, zei Franz. Ze lijken de zaak eindelijk hoog op te nemen. Wat is er gebeurd? wilde Daphne weten. Hij kan toch niet zomaar verdwenen zijn? Daar lijkt het wel op. Ik vind het bizar. Is er iets wat ik kan doen? Nee, dat denk ik niet. De politie is al met man en macht aan het zoeken. Het is een kwestie van afwachten. Ik moet verder. Het kan wel laat worden vanavond. Het is hier hectisch en ik wil op de piste blijven tot de politie stopt met zoeken. Daphne begreep het en hing op. De woorden van Franz dreunden na in haar hoofd. Tot de politie stopt met zoeken... Er kroop een rilling over haar rug en ze kreeg kippenvel op haar armen. Binnen twee uur zou de avond vallen, en daarna werd het nacht. Wat als Marius dan nog niet was gevonden...? Daphne schudde haar hoofd en probeerde het beklemmende gevoel van zich af te zetten. Ze opende opnieuw de internetbrowser en keek naar de foto van Marius. Ze kon niet bevatten dat het kind dat ze vanochtend bij het ontbijt nog zo vrolijk had horen kletsen, nu ineens verdwenen bleek te zijn en landelijk in het nieuws was. Wie zou zon jongetje in hemelsnaam iets aan willen doen? *** Günter Wolfsberg blies in zijn handen om ze op te warmen. Stom dat hij zijn handschoenen was vergeten nu de zon weer achter een dikke laag bewolking was verdwenen en het in rap tempo afkoelde op de piste. De groep omstanders was uitgedund, alleen mensen die betrokken waren, stonden nog bij de afzetlinten. De rest had zich teruggetrokken in een van de restaurants of was voor een vroege après-ski naar beneden vertrokken. Hij gaf hun geen ongelijk. Op de piste was het ronduit guur. Hij kneep zijn ogen samen en tuurde door zijn oogharen naar een groepje rechercheurs verderop. Toen hij zag wat ze in hun midden hadden, zette hij de pas erin. Renske en Sven volgden hem op de voet. Het groepje week een beetje uiteen toen Günter naderde. In de sneeuw voor zijn voeten lag een doorzichtige plastic zak, gelabeld als bewijsmateriaal. Erin bevond zich een zwarte rugzak. Hij hoorde Renske een kreet slaken. Ze stootte langs hem heen naar voren en greep de zak. Daarna begon ze te huilen. Günter keek naar de radeloze moeder en voelde zijn eigen frustratie. De tijd tikte weg en het enige wat ze hadden, was deze tas. Een van de rechercheurs pakte de zak uit Renskes handen, onderwijl een verontschuldiging mompelend. In zijn andere hand had hij nog een plastic zak. Günter zag een portemonneetje met tekenfilmfiguren erop en een pakje van de koekjes die Renske had beschreven. Hij stak zijn hand uit. Dat is de inhoud van de tas van Marius, wees hij. Het is belangrijk dat we weten of het compleet is. De rechercheur overhandigde de zak aan Renske. Ze liet haar vinger over de spullen gaan. Het enige wat ze nu van haar zoontje had, afgeschermd door een laag plastic. Günter kneep even zijn ogen dicht. Meteen had hij weer de beelden op zijn netvlies. Al was het twintig jaar geleden, die radeloosheid vergat hij nooit. Dezelfde radeloosheid als hij nu zag. De wanhoop van een moeder. Ik had hem twee pakjes Liga meegegeven, zei Renske. Hier zit er maar één in. Meteen greep Günter zijn opschrijfboekje. Hij moest bij de skilerares checken of Marius een van de pakjes al had opgegeten. Sowieso wilde hij haar zelf spreken. Nu was ze door een van zijn mensen ondervraagd, maar Günter wilde er absoluut zeker van zijn dat er geen detail over het hoofd werd gezien. Is het verder compleet? vroeg een van de rechercheurs. Renske keek naar Sven, die knikte. Ja, zei ze daarna, Marius had niet meer bij zich dan dit. De agent knikte en liep daarna weg met beide tassen met bewijsmateriaal. Die werden nu naar het laboratorium gebracht om verder op sporen onderzocht te worden. Renske en Sven werden door een andere rechercheur meegenomen. Iedereen ging weer aan de slag, hopend op nog meer aanwijzingen. Günter bleef, zijn koude handen in de zakken van zijn jack. Een man naderde hem. Günter herkende de grote gestalte al van een afstandje. Franz, zei hij toen de figuur hem dicht genoeg was genaderd. Günter. Hoe vordert het onderzoek? Tja... Er zijn weinig aanwijzingen, maar we hebben zijn rugzak gevonden. Franz keek met een ruk opzij. Waar? Een meter of tachtig het bos in. Günter maakte een gebaar met zijn hand in die richting. Hij lag niet eens zo ver van het pad. Alsof iemand geprobeerd heeft hem een eind weg te slingeren, maar daar niet in geslaagd is. Dus je denkt... Ja. Günter tastte in zijn binnenzak naar zijn sigaretten. Hij vond het pakje, maar geen vuur. Zwijgend hield Franz hem een aansteker voor. Ja, herhaalde de rechercheur nadat hij een diepe trek van zijn sigaret had genomen. Ik denk dat iemand Marius heeft meegenomen. Weer een stilte. Franz opende zijn mond alsof hij iets wilde zeggen. Günter tikte de kegel van de sigaret in de sneeuw. We hebben het dossier van Karl erbij gepakt. De gelijkenis is te duidelijk om af te doen als toevallig. Franz knikte, zijn blik strak naar voren gericht. De onderste steen moet boven, ging Günter verder. Je weet dat ik ervan overtuigd ben dat hij niet was verdwaald, maar ontvoerd. Elke aanwijzing die we toen hadden, moet opnieuw worden nagekeken. Franz stak nu zelf een sigaret op. De oranje punt lichtte op toen hij de eerste trek nam. Nadat hij de rook uiterst langzaam had uitgeblazen zei hij: Je weet niet of die twee zaken met elkaar te maken hebben, toch? Ik geloof niet in zo veel toeval. Er moet een verband zijn en ik ga niet rusten voor ik het heb gevonden. Je kunt beter die jongen gewoon gaan zoeken, zei Franz. Dat heeft meer zin dan een zaak van twintig jaar geleden uitpluizen die je niet hebt opgelost. Maar misschien nu wel. Franz wierp een blik opzij. Ja, zei hij uiteindelijk, misschien nu wel. 7 Hij moest hier weg. Ze zaten hem op de hielen. Hij tuurde door de verrekijker, probeerde langs de bomen heen te kijken. Net had hij een hond gezien, een herder. De honden waarmee de politie aan het zoeken was, maar dit was er maar eentje geweest. Misschien toch een eenzame wandelaar? Hoe dan ook, hij zat hier veel te dichtbij. Hij had gehoopt dit tot morgen te kunnen rekken, maar hij moest ervandoor zodra het duister viel. Nog een kwartier, hooguit. Veel tijd had hij niet. Hij werd gemist als hij te lang wegbleef. Hij keek naar het kind, dat op de planken vloer lag. Zijn ogen gesloten, zijn gezicht ontspannen. Ether. Gedrenkt in een doekje, simpeler kon niet. Hij had Marius pak een stukje opengeritst. Trillende vingers, een vreemd gevoel dat door zijn hele lichaam trok. Zou hij nu... Nee, hij moest wachten. Nu hij weer keek, kwam het gevoel terug. Hij had er geen naam voor. Beelden van vroeger schoten door zijn hoofd. Hij zou dit niet moeten doen. Niet nog een kind. Maar hij kon niet anders. Het was sterker dan hij. Hij keek opnieuw naar buiten. Het werd nu snel donker. De verrekijker was binnen een paar minuten nutteloos geworden. Hij stopte hem zorgvuldig terug in zijn rugzak. Hij pakte een deken en wikkelde het kind erin. Hard en liefdeloos. Hij haatte het kind. Hij haatte waar de jongen voor stond, wat hij vertegenwoordigde. Al die jaren en het gevoel was niet minder geworden. Maar wat kon hij eraan doen? Hij had geprobeerd ertegen te vechten. Nu, en toen. Maar het liet zich niet bevechten. Hij moest dit wel doen. Maar als het uitkwam, was zijn leven voorbij. Het leven dat hij zo zorgvuldig had opgebouwd zou over zijn. Dat mocht niet gebeuren. Hij hield niet van de farce waarin hij leefde, maar opbiechten was geen optie. Dat kon hij haar niet aandoen. Hij moest het afmaken, net als toen. Dat was het moeilijkste gedeelte. Hij keek er niet naar uit, maar het hoorde erbij. A mans gotta do, what a mans gotta do. Ironisch dat het de woorden van zijn vader waren. Het was van later zorg. Eerst weg hier. Gelukkig had hij hierop gerekend. De andere plaats was klaar. Niemand die hem daar zou vinden. De bossen waren te dicht, de omgeving onherbergzaam. Niemand die zo ver het bos inging. Ook de politie niet. Ook de honden niet. Hij trok de deken om het kind heen en tilde hem op. Marius was slap. Het lichaam was zwaar, zwaarder dan vanmiddag. Maar hij had meer tijd. Hij keek naar buiten. Ondanks de duisternis wist hij dat de wolken eraan kwamen. Hij zag het, duisternis had vele gradaties. Als hij nu ging, was hij op tijd. De sneeuw zou al zijn sporen wissen. Hij trok de deur open. Meteen sloeg de kou naar binnen. Hij keek om, scheen met zijn zaklamp door de kleine hut. Als de politie kwam, zouden ze weten dat hier onlangs iemand was geweest. Hij baalde van het spoor, maar het kon niet anders. Hij trok de deur dicht. De sneeuwscooter stond voor de deur. Hij ging erop zitten en zette het kind voor zich neer. Uit zijn zak haalde hij de band die hij had meegenomen. Marius zakte weg, maar hij trok hem omhoog en maakte hem met de band aan zichzelf vast. Het kind leunde zwaar tegen hem aan. Hij tuurde door de bomen heen. In de verte zag hij de lampen waarmee de piste werd verlicht. Natuurlijk, ze stopten nog niet met zoeken. De politie wist ook dat ze in het donker niets zouden vinden, maar de publieke opinie accepteerde het niet als er zodra het donker werd, gestopt zou worden. Hij startte de motor van de sneeuwscooter. Het geluid klonk hard door het bos, maar niet te hard, wist hij. Hij gaf gas en schoot weg over het pad, dat alleen door de maan werd verlicht. Een kwartier later zette hij de scooter stil. Van de piste was nu niets meer te zien. Het enige licht kwam van de maan. Hij luisterde naar de stilte. Er kwam geluid van tussen de bomen, maar hij kende het verschil tussen beesten en voetstappen van mensen. Dit waren dieren. Een zwijn, misschien een vos. Hij had niets te vrezen. Hij maakte de band los en tilde Marius op. Vanaf hier was het nog zeker twintig minuten klimmen. Hij nam het kind en zijn skis. De scooter moest blijven staan. Het was een risico, maar hij wist dat ze hier niet zouden zoeken. Niet nu. Misschien morgen, maar dan waren de sporen allang weggesneeuwd. Hij begon te lopen, af en toe wegglijdend. Marius kreunde en bewoog een beetje. De ether raakte uitgewerkt. Kon hij het opnieuw doen? Hij moest wel. De schuilplaats lag afgelegen, maar als Marius hard schreeuwde... De langlaufroute lag op minstens honderd meter, maar het geluid zou ver dragen in de stilte van het bos. Misschien dat de sneeuw iets zou dempen, maar dat zou niet genoeg zijn. Een risico dat hij niet kon nemen. Vanmiddag was er ook al een risico geweest. Die rugzak was een fout, maar hij had geen keus gehad. Hij kon zich nu niet nog een fout veroorloven. Hij hijgde licht. De klim was zwaar met zo veel bepakking. Hij zweette onder zijn jas, maar hij bleef niet staan. Het kon nu niet ver meer zijn. Hij hijgde ijle berglucht zijn longen in. Het deed pijn. Zijn conditie was goed, daar lag het niet aan. Maar s avonds was het anders dan overdag. De hut doemde op, een pikzwart blok in het maanlicht. Hij probeerde de deur. Open. Er was niemand geweest. Er kon ook niemand komen. Er was al twintig jaar niemand meer geweest. Hij ging naar binnen en legde het kind op de vloer. Met zijn zaklamp in zijn mond lichtte hij zichzelf bij terwijl hij vuur maakte. Meteen werd het warm. Het vuur verspreidde een goudgele gloed. Hij keek naar het slapende kind. Weer dat gevoel, die allesoverheersende drang om dit kind iets aan te doen. Niet aan toegeven. Hij moest nu weg. Bij het plan blijven. Hij deed ether op een doek, hield dat voor Marius neus tot hij zeker wist dat hij de komende uren onder zeil zou zijn en sloot de deur toen hij wegging. Zijn hart bonsde, maar niet van angst. Hij was niet bang in het donker. Wat hij vreesde, kwam niet ineens op vanuit de duisternis. De terugweg ging sneller. De scooter stond er nog, precies zoals hij hem had achtergelaten. Hij stapte op en spoot weg. Twintig minuten moest genoeg zijn. Een dwaalspoor. Hij grinnikte in zichzelf. Het ging bijna te makkelijk. 8 Günter schoof de resten van zijn koud geworden afhaalpizza aan de kant. Hij had hooguit de helft opgegeten. Nu was de kaas gestold en de salami begon aan de randen om te krullen. Hij tikte met zijn pen tegen zijn schrijfblok, waar een wirwar van lijnen en woorden op stond. Hij had de zaken van Karl en Marius naast elkaar gelegd in de hoop conclusies te kunnen trekken, maar vooralsnog zag hij veel overeenkomsten, maar geen echt verband. Toch wist hij zeker dat er iets moest zijn. Hij propte de pizzadoos in de prullenbak om ruimte te maken op zijn bureau. Daarna spreidde hij de fotos van de plaats delict uit die in Karls dossier zaten. Ze waren vergeeld, maar Günter had de originele kleuren niet nodig om te weten hoe de plek eruitzag. Uren had hij er doorgebracht. Hij was vijfentwintig geweest, stond aan het begin van zijn carrière. De verdwijning was zijn eerste grote zaak geweest. In het begin had hij het vooral spannend gevonden, iets waar hij zich later voor had geschaamd. Hij kende Wilhelm Grünefeld goed, Wilhelm was bevriend geweest met Günters vader – ook een politieman. De enige troost die Günter had, was dat zijn vader niet meer had hoeven meemaken hoe zijn zoon het kind van zijn vriend niet kon terugvinden. Want Günter had gefaald. Hij niet alleen, hij had zelfs niet eens de leiding gehad over het team dat de verdwijning van Karl onderzocht, maar toch had hij zich meer dan verantwoordelijk gevoeld. Misschien was het wel het beslissende moment in zijn carrière geweest, al had hij jaren nodig gehad om tot die conclusie te komen. Talloze zaken had hij wel opgelost, maar altijd was er die ene die bleef knagen. Misschien was het zijn motivatie geweest bij al die andere zaken. Hij had zich overal in vastgebeten als een terriër, zoals hij dat ook nu deed. Het was bij vijven en het bureau stroomde langzaam leeg. Günter kon gaan als hij dat wilde, er kwam een nieuw team om het over te nemen. Maar hij wist dat hij niet naar huis zou gaan. En hij wist ook dat voor zijn mensen hetzelfde gold. Hij trok de map met uitgewerkte aantekeningen van de andere rechercheurs naar zich toe. Tientallen mensen hadden ze ondervraagd. Bijna allemaal hadden ze wel “iemand” gezien, maar Günter was lang genoeg politieman om moeiteloos de bruikbare van de onbruikbare tips te kunnen scheiden. De beschrijvingen van de zogenaamd verdachte personen liepen uiteen van een klein, gedrongen mannetje in een zwart skipak tot een beer van een vent in een felgele jas. Een enkeling meende een verdachte vrouw te hebben gezien. Günter streepte de verklaringen weg waarmee hij niets kon. Ze zouden nog uit-en-te-na worden onderzocht, misschien kon hij dat de avondploeg laten doen. Nabellen, navragen, er ging heel veel tijd zitten in dit soort tips en ze zouden toch niets opleveren, maar de politie kon zich wat dat betreft geen misser permitteren. Günter onderstreepte een paar dingen in de verklaringen die overbleven. Drie mensen verklaarden een man in een blauwe jas te hebben gezien, die komend uit de gondel even had staan treuzelen. Ook dat was niet verdacht, massas skiërs stonden op die plek stil om hun handschoenen aan te trekken, hun skischoenen dicht te klikken of hun skis te bevestigen. En even zo veel mensen droegen een blauwe jas. Maar toch, drie mensen die een man alleen beschreven in een kleur jas die te licht was voor donkerblauw en te donker voor lichtblauw, was een eenheid. Iemand zou op zoek moeten gaan naar mannen die zon soort jas bezaten. Al zou de dader, die nauwelijks sporen had achtergelaten, waarschijnlijk wel zo slim zijn om de jas voorlopig niet te dragen of zelfs weg te gooien. Het was jammer dat niemand het merk had gezien. In zijn jaren bij de politie had hij één ding geleerd: niemand was ooit echt bezig met de mensen om zich heen. Natuurlijk, als er een man voorbijkwam in een knalroze kangoeroepak, bleef men wel even staan. Maar verder had bijna niemand echt oog voor wie hij passeerde. Dat was in het voordeel van welke dader dan ook. Günter liep door de verklaringen heen. De man met de blauwe jas was door twee mensen min of meer op dezelfde plek gezien, en één iemand had gezien dat hij wegskiede in de richting van de blauwe piste, maar meer informatie was er niet. Günter streek over zijn haar. Hij sloeg de bladzijde in de map om en vond de eerste resultaten van het sporenonderzoek. Net na de verdwijning was het begonnen te sneeuwen en daar had de dader heel veel geluk mee gehad. Onder het dunne laagje sneeuw dat was gevallen waren wel voetsporen ontdekt, maar het was niet duidelijk of die van vanochtend of van gisteren waren. En zelfs als dat duidelijk werd, dan nog had het halve dorp schoenen tussen maat tweeënveertig en maat vijfenveertig. Door de sneeuw was niet goed meer vast te stellen welke schoenmaat het precies geweest moest zijn. De sporen liepen naar een wandelpad op enkele tientallen meters van de piste en vermengden zich daar met oudere en nieuwere sporen. De omgeving van het pad was uitgekamd, maar er was niets meer gevonden. Behalve de rugtas, weggeslingerd tussen de bomen. Günter kauwde op de achterkant van zijn pen. Degene die Marius had meegenomen, was niet over één nacht ijs gegaan. Als hij in een opwelling zou hebben gehandeld, had hij veel meer sporen achtergelaten. Hier ging een gedegen voorbereiding aan vooraf. Iemand die zijn misdaad zo goed voorbereidde, zou niet zomaar met kind en al over een wandelpad gaan kuieren. Die zou een andere route nemen. Of – kwam er in hem op – diegene had het weerbericht uiterst nauwkeurig bestudeerd en wist dat het pad op mistige dagen waarop het licht sneeuwde nauwelijks gebruikt werd. Dan was het wel een kwestie van goed plannen, want het weer in de bergen sloeg soms snel om. Nog geen twee uur na de verdwijning van Marius was het alweer stralend zonnig geweest, en hadden zich de nodige wandelaars op het pad gewaagd. Iemand die zo goed op de hoogte was van hoe het weer zich gedroeg, was geen toerist. Günter maakte een aantekening van zijn gedachten en zette er een paar cirkels omheen. Het was de moeite waard hier verder op door te denken, al moest hij er scherp op zijn dat hij niet ergens naartoe redeneerde. Dat was de belangrijkste valkuil bij misdaadonderzoek. Je wilde graag een aanwijzing zien, iets concreets in handen hebben, en dus legde je de feiten zo neer dat het aannemelijk was. Terwijl hij hier ook te maken kon hebben met een dader die mazzel had gehad met het weer. Of een toerist die hier al heel lang kwam. Of iemand die goed had gegokt. Iemand klopte op de glazen deur. De lamellen die ervoor hingen bonsden mee. Günter keek op en knikte toen hij zag dat het Elzo was. De jonge rechercheur had twee bekertjes espresso meegenomen. Günter maakte een vaag gebaar naar de andere stoel in de kamer. Elzo ging zitten. Die zaak Grünefeld, zei hij nadenkend, hoe zit dat nou precies? Ik heb wat dingen in het systeem opgezocht, maar veel staat er niet in. Het is allemaal later erin gezet en blijkbaar niet volledig. Günter tikte op de map die op zijn bureau lag. Alles zit hierin. Ik ben al door het dossier heen gegaan. Maar hoe zit die zaak nou precies in elkaar? Günter blies in zijn koffie en schraapte zijn keel. Heb je even? Elzo maakte een handgebaar waarmee hij aangaf dat hij alle tijd had, ook al zat de werkdag er officieel allang op. Günter wist dat Elzo een vriendin en een jong kind thuis had, maar dat hij er niet over peinsde om nu te vertrekken. Wat dat betreft deed zijn jongere collega hem aan zichzelf denken, minus het kind dan, welteverstaan. Oké. Hij ging verzitten. We hebben het dus over twintig jaar geleden. Kirchberg was een stuk kleiner dan nu. In het winterseizoen kwamen er wel toeristen, maar de skivakantie was nog lang niet zo ingeburgerd als nu. Iedereen in het dorp kende Karl, omdat zijn vader, Wilhelm, bij de gemeente werkte en hem weleens meenam naar bijeenkomsten. Geen idee waarom, maar dat leken ze allebei leuk te vinden. Hij was apetrots op zijn zoon. Als je iets aardigs over Karl zei, begon Wilhelm te stralen. Hij was goed bevriend met mijn vader en dus kende ik hem niet alleen als publiek figuur, maar ook persoonlijk. Zijn zoon betekende alles voor hem. Günters gedachten dwaalden even af naar de dag dat Karl werd geboren en Wilhelm vol trots het nieuws kwam melden. Zo opgetogen als op die dag had Günter hem daarna nooit meer gezien. Nu hij erover nadacht, had hij Wilhelm sowieso nooit meer zien lachen na de verdwijning van Karl. En toen verdween Karl, zei Elzo. Günter knikte. Ja, Wilhelm en hij gingen samen skiën, iets wat ze altijd deden. Karl leerde bij wijze van spreken eerder skiën dan dat hij kon lopen. Ze waren er allebei dol op, elke piste in de omgeving kenden ze op hun duimpje. Karl had talent, hij won vrijwel alle skiwedstrijden in zijn leeftijdscategorie. Wilhelm zei altijd dat hij ooit naar de Olympische Spelen zou gaan. Dat was natuurlijk grootspraak van een trotse vader, maar ik denk serieus dat als Karl er al zijn tijd en energie ingestopt zou hebben, hij topsporter had kunnen worden. Misschien wel op de Spelen, wie weet. Hij nam een slok koffie, liet die even in zijn mond rondgaan en slikte toen. Zaterdag was vaste prik, dan gingen Karl en Wilhelm samen skiën. Karl vond het leuk om met zijn vader samen te skiën, maar hij vond het ook heel stoer om af en toe in zijn eentje een piste af te gaan. Wilhelm liet hem dat ook doen, omdat Karl genoot van het gevoel dat hij al groot was. Hij was... Günter wreef over zijn kin. Hij wist het woord niet. Karl was een jongetje geweest dat altijd wat voor leek te lopen op zijn leeftijd. Misschien omdat hij enig kind was, met zijn vader als beste vriend. Hij had vriendjes in de klas en in het dorp, maar het liefst ging hij met zijn vader op pad. Wellicht dat het daardoor kwam dat Karl altijd wat volwassener over leek te komen dan voor een kind van acht gebruikelijk was. Hij wilde zelfstandigheid en hij kreeg die, vatte Elzo samen. Ja. Het zal voor Wilhelm vast niet altijd makkelijk zijn geweest hem alleen te laten gaan, want Karl was een razendsnelle skiër. Als een komeet vloog hij over de piste, tussen andere skiërs door en soms met zulke messcherpe bochten dat je bang was dat hij eruit zou vliegen en tientallen meters verder pas weer neer zou komen. Maar het ging altijd goed. Karl viel weleens, maar nooit ernstig. Dus Wilhelm liet hem alleen gaan, toen hij dat op die zaterdag graag wilde. Ja, het was op de Rainbergpiste, een rode. Wilhelm en Karl hadden hem al twee keer samen gedaan en toen wilde Karl alleen. Wilhelm vond het prima, vooral omdat hij zich een beetje grieperig voelde. Hij vond het dus niet zo erg om even over te slaan. Karl ging in zijn eentje van de piste af en Wilhelm bleef bovenaan wachten. Hij kwam wat mensen tegen die hij kende en stond even te praten. Na een halfuur realiseerde hij zich dat Karl al terug had kunnen zijn. Hij zou alleen maar naar beneden skiën en daarna met de stoeltjeslift omhoog komen. Hij dacht dat Karl misschien een vriendje tegen was gekomen en met hem mee was gegaan naar een andere piste, hoewel dat niets voor Karl was. Hij wachtte nog wat langer, maar toen Karl een kwartier later nog niet terug was, ging hij zoeken. Eerst door zelf van de piste te gaan om te kijken of hij hem ergens zag. Daarna informeerde hij bij het liftstation, maar daar hadden ze Karl niet gezien. Hij vroeg het aan andere skiërs, maar niemand had een jongetje in zn eentje gezien, of men had er niet op gelet. Een uur nadat Karl de piste op was gegaan, belde Wilhelm de politie. Günter staarde even voor zich uit. De melding was net na de lunch binnengekomen. Zoals gewoonlijk had iedereen achter zn bureau gegeten en Günter herinnerde zich dat hij net de kruimels wegveegde en zich weer aan zijn typemachine wilde wijden. Meteen stonden vrijwel alle agenten paraat om te gaan zoeken. Günter voorop. Als hij terugdacht aan de gretigheid waarmee hij destijds de zaak in was gegaan, schaamde hij zich. Een spannende zaak, zo had hij het gezien. De eerste keer dat hij echt iets meemaakte bij de politie. Aan het grote leed dat eruit voort zou komen, had hij toen niet gedacht. Als hij merkte dat een van zijn eigen medewerkers iets te enthousiast werd over een zaak, haalde hij altijd dit voorbeeld aan. Achter elke zaak die de politie behandelde, stak een verhaal, en soms een heel emotioneel verhaal. Dat mocht je als agent nooit vergeten, hoe spannend en opwindend een zaak ook was. Destijds was er niemand die dat tegen hem zei, en dus was hij gretig naar de piste vertrokken. Elzo glimlachte toen zijn baas dat woord uitsprak. Gretig. Ik kan me dat voorstellen, zei hij. Je gaat niet bij de politie omdat je op zoek bent naar een geregeld en voorspelbaar leven, toch? Natuurlijk wil je niet dat er een kind verdwijnt, maar als het dan toch gebeurt, wil je er wel bij zijn. Günter knikte. Precies, dat was het. We vertrokken naar de piste, maar daar was niets te zien. Echt helemaal niets. We zetten de hele piste af en hadden geen idee waar we moesten beginnen met zoeken. Godfried Hesenbaum had destijds de leiding, echt een oude rot in het vak. Hij realiseerde zich dat Elzo de man die Günter zelf als een mentor beschouwde en van wie hij de kneepjes van het vak had geleerd, kende als niet meer dan een foto in de receptieruimte. Günter dacht aan de begrafenis van Godfried, twee jaar geleden. Het was voor het eerst sinds lange tijd dat hij weer eens een traan had gelaten. Hij vermande zich. Geen sentimenteel gedoe nu. Godfried had dus besloten de hele piste uit te kammen. Hij zette meteen groot in, niks geen opschaling gedurende het onderzoek. Hij geloofde in zo groot mogelijk beginnen en dan langzaam gaan focussen. Dus werd niet alleen de piste afgezet, maar ook de stoeltjeslift was buiten gebruik en op de omliggende pistes waren drie, vier agenten per piste aan het zoeken. Hij trok hen overal weg, uit de hele omgeving. Ik weet dat hij nog heeft overwogen om de gondel stil te laten zetten, zodat de dader in elk geval niet via de gondel kon ontsnappen. Maar dat heeft hij uiteindelijk niet gedaan, omdat Karl al een tijdje weg was en de dader allang de gelegenheid had gehad om zich uit de voeten te maken. Elzo wreef nadenkend over zijn kin. Hoezo was er meteen sprake van “de dader”? Gingen jullie op dat moment al uit van een ontvoering? Günter knikte. Dat kwam door meerdere factoren. Ten eerste was het, zoals ik net al zei, het beleid van Hesenbaum om groot in te zetten. En daarbij, Karl kon heel goed skiën en kende de weg op zn duimpje. Zelfs als hij van de piste was geraakt, had hij zo de weg terug kunnen vinden. Als hij gewond was geraakt en niet verder kon, was hij meteen al gevonden. Dus dat was niet aan de orde. Wilhelm was een bekend figuur in het dorp. Hij was bij de gemeente verantwoordelijk voor de bouwvergunningen en daardoor had hij contact met alle ondernemers. Veel mensen mochten hem, maar hij had vast niet alleen maar vrienden. Althans, dat was in eerste instantie de gedachte. Waren er tekenen die in die richting wezen? Günter schudde zijn hoofd. Nee, niets concreets. Bij ontvoeringen kun je er donder op zeggen dat er binnen een mum van tijd contact wordt opgenomen om de eisen te deponeren. De meeste ontvoerders zitten er niet op te wachten al te veel tijd met hun slachtoffers door te brengen, ze willen alleen maar snel cashen. Maar dit was geen ontvoering om losgeld. Waarom dan wel? stelde Elzo de vraag waarover Günter zich al zo vaak het hoofd had gebroken. Tja, als ik dat wist... Maar in de hoek van Wilhelm moest het antwoord dus niet worden gezocht? Later in het onderzoek hebben we wel vastgesteld dat Wilhelm eigenlijk geen vijanden had. Op werkgebied, tenminste. En op persoonlijk vlak? Günter haalde zijn schouders op. Ook niet echt. Zijn ex-vrouw misschien, maar als zij op wraak uit was geweest, had ze Wilhelm iets aangedaan en niet het kind. Bovendien had ze een alibi en haar zoon ook. Het is uitgerechercheerd, volgens mij zelfs tot drie keer toe. Er waren simpelweg geen verdachten in de kring rond Wilhelm. Het is waarschijnlijk een op zichzelf opererende gek geweest. Elzo knikte. Zoals elke politieman wist hij dat dat de moeilijkste categorie daders was. Omdat ze nauwelijks of geen link met het slachtoffer hadden, waren ze bijna niet te vinden. Hoelang zijn ze blijven zoeken? vroeg hij. Günter zuchtte. Dagenlang. Karl verdween rond halfvier s middags. De volgende dag rond het middaguur was het eerste moment dat ik weer in het dorp kwam. Al die tijd bleven we op de piste, ook s nachts, ook al zagen we geen hand voor ogen omdat het die nacht ontzettend sneeuwde. Niemand wilde opgeven. Hesenbaum ging ook niet terug? O nee. Günter schudde zijn hoofd. Juist Hesenbaum niet. Hij mocht dan een hard en streng imago hebben, daaronder ging een man schuil die hart had voor zijn werk en vooral voor de slachtoffers van de misdaden die hij probeerde te bestrijden. Bovendien had hij zelf drie zoons. Hij voelde mee met Wilhelm. Jaren ervaring of niet, het overkomt elke politieman dat een zaak de jouwe wordt en dat je gaat vergelijken met je eigen situatie. Dat deed Hesenbaum ook. Op dat moment alleen maar goed, want hij beet zich vast als een pitbull en rustte niet voor hij de onderste steen boven had. Maar later heeft hij er wel last van gehad, volgens mij. In die tijd werd daar nog niet echt over gepraat, laat staan dat je standaard door de huispsycholoog werd opgebeld. Sinds een aantal jaar was het gebruikelijk dat agenten die bij een heftige zaak betrokken waren, werden gebeld door de psycholoog, die dan wilde weten of ze het wel aankonden. In het begin werd er lacherig over gedaan, inmiddels schaamde bijna niemand zich er meer voor als hij of zij de behoefte voelde van zich af te praten. Althans, van de jongere generatie agenten. Persoonlijk beschouwde Günter de zielenknijper als je reinste tijdverspilling, maar hij had geleerd zijn mond erover te houden. Als anderen er baat bij hadden, vond hij het verder prima. Er werden toch wel een paar aanwijzingen ontdekt? vroeg Elzo. De perfecte misdaad bestaat niet. Dat ben ik met je eens, maar toch, als er één misdaad in aanmerking komt voor dat predicaat, is het de verdwijning van Karl Grünefeld. Het enige wat we vonden, rond zes uur s avonds, was zijn skistok. Eentje, de ander is nog altijd weg. De stok lag in een bosje niet ver van de piste. Vanuit daar is in een straal van honderden meters verder gezocht, maar het bleef bij die ene stok. Elk bosje is bekeken, elk paadje is onderzocht, elk berghutje in de omgeving is in de loop van een aantal dagen uitgekamd. Maar waar trek je de grens? Günter haalde zijn schouders op. Dat is altijd de vraag. Waar trekken we de grens bij Marius? Pengelstein? Jochberg? Ergens moet je stoppen met zoeken, en misschien zou je hem tien meter verder wel vinden. Bij Karl hebben we echt een heel groot deel van de omgeving uitgekamd, maar tevergeefs. Günter kreeg weer kippenvel als hij eraan dacht. In het begin werkten we dag en nacht, daarna gingen we s nachts weer slapen maar waren we er nog wel uren en uren mee bezig. Van zeven uur s ochtends tot minstens negen uur s avonds. Alles werd uitgeplozen, het kleine beetje informatie dat we hadden werd door verschillende mensen meerdere keren tegen het licht gehouden. Maar uiteindelijk draaiden we in cirkels rond en wist niemand op een gegeven moment nog waar we het moesten zoeken. Dat was na drie weken. Toen haalde de korpsleiding de eerste mensen van de zaak, omdat het andere werk bleef liggen. Hesenbaum was het er niet mee eens, maar het gebeurde toch. Günter was even stil. Hij pakte nog een sigaret en stak die op. Samen keken ze toe hoe de rook richting plafond kringelde. Na twee trekken nam Günter het woord weer. We zochten het in allerlei richtingen. Het werk van Wilhelm, het vrijwilligerswerk van zijn vrouw, Helga. Zij zette zich in voor de ouderen in het verzorgingshuis waar haar moeder verbleef. Wandelen, voorlezen, thee drinken – onschuldiger kon bijna niet. Er werd onderzoek gedaan naar Wilhelm, maar op zijn schone blazoen was geen smetje te ontdekken. En reken maar dat we goed hebben gezocht. We keerden zijn familie binnenstebuiten, zijn ex-vrouw, zijn zoon die hij met haar had. Elk detail grepen we aan, maar elk spoor liep dood. We hadden het gevoel dat we ons vastgrepen aan elke spriet riet, maar ondertussen verloren we de strijd tegen de waterval. Hij tikte de askegel af en zweeg even. Het gevoel dat hij toen had gehad, kwam nu terug in de zaak Marius. Machteloosheid. Wat was de waterval? vroeg Elzo. Tijd. Dat was onze grootste vijand. Eerst ging het om dagen, toen om weken. We wisten allemaal hoe klein de kans was dat we Karl levend zouden vinden en toch bleven we doorgaan. Ook al was hij dood, we moesten hem terughalen. Günter drukte zijn sigaret uit in de asbak. Ieder lid van het team was fanatiek geweest, maar hij wist dat hijzelf misschien wel de grootste motivatie had gehad om Karl te vinden. Die had niet alleen met sympathie voor Wilhelm te maken, moest Günter een beetje tot zijn schaamte toegeven. Natuurlijk, hij mocht Wilhelm omdat die met zijn vader bevriend was geweest, maar wat Günter vooral wilde was de trots van zijn vader verdienen, ook al was het postuum. Hij wist precies hoe zijn vader, als die nog had geleefd, zich zou hebben vastgebeten in de zaak en hij wilde daar niet voor onderdoen. Hij wilde degene zijn die het doorslaggevende bewijs ontdekte, die de zaak eigenhandig oploste. De verdeling tussen zijn ego enerzijds en plichtsgevoel anderzijds kon hij niet precies aangeven. Maar dat vertelde hij Elzo niet. Hesenbaum was degene die het contact met Wilhelm onderhield, maar dat nam niet weg dat ook Günter hem regelmatig sprak. Wilhelm kwam naar het bureau, met of zonder afspraak, en wilde dan weten hoe het ervoor stond met het onderzoek. Hij sprak Günter aan, die hij kende. Eén keer, tweeënhalve week na Karls verdwijning, vroeg Wilhelm hem op de man af of de hoop was vervlogen. Günter voelde een rilling over zijn rug lopen toen hij de blik vol pijn in Wilhelms ogen zag, omdat hij het antwoord eigenlijk zelf al wist. Desalniettemin had Günter gezegd: Zolang Karl niet is gevonden, is er hoop. We blijven doorgaan, we doen wat we kunnen. Holle frasen, dat wist hij ook wel, maar hij moest ze wel uitspreken. De waarheid was simpelweg te hard. Later, een week of zes na die bewuste zaterdag, werden er rechercheurs van de zaak gehaald. Günter was blij dat hij niet degene was die dat aan Wilhelm en Helga moest gaan vertellen. Ziedend was Wilhelm geworden, maar toch werd in de weken daarna de groep die nog aan de zaak werkte almaar kleiner. Günter was een van de laatsten die eraf werd gehaald. Vijf maanden na de verdwijning werd Karl een cold case. Günter wist heel goed dat Wilhelm er nooit meer overheen was gekomen. Van een trotse man was hij veranderd in een geknakt iemand. Hij had zijn vertrouwen in de mensheid, en vooral in de politie, verloren. Hij had Günter voorgehouden dat zijn vader nooit zou hebben opgegeven, dat die geen slappeling was geweest. Die woorden hadden Günter hard geraakt, omdat ze precies het gevoel weergaven waar hij zelf mee worstelde, ook al wist hij rationeel dat het geen zin had om door te zoeken. Alles was gecheckt, gedubbelcheckt, onderzocht, nogmaals onderzocht, ondersteboven gehouden en opnieuw bekeken. Er waren simpelweg geen aanwijzingen meer. En toch pakte hij in de jaren daarna nog regelmatig het dossier van Karls zaak. Het liet hem niet los, vooral omdat hij wist dat ze ergens een aanwijzing gemist moesten hebben. Dan las hij het opnieuw, bestudeerde alle informatie in de hoop dat hij iets tegenkwam dat ze over het hoofd hadden gezien. Eén keer meende hij iets ontdekt te hebben en hij haalde een hele nacht door om het te onderzoeken, maar tegen de tijd dat het ochtend was, moest hij vaststellen dat zijn gedachtegang niets opleverde. Maar ook al was het hele onderzoek grondig gedaan, was er geen los eindje blijven liggen, hij voelde Wilhelms afkeuring tot op de dag van vandaag. Hij zag hem niet veel meer. Wat hij wist, was dat Wilhelm tegenwoordig op de pistebully werkte en dus s nachts actief was. Bovendien was hij van Kirchberg naar Kitzbühel verhuisd. Günter zat ook niet te wachten op een ontmoeting, de jaren hadden hun werk niet gedaan. Niets van wat er toen was gebeurd, was verzacht of gewist. Hij keek niet bepaald uit naar het moment dat hij Wilhelm zou moeten vertellen dat er een kind verdwenen was dat een kopie van Karl was. Oude wonden zouden, als ze ooit al waren geheeld, met één steek worden opengereten. Voorlopig kon het nog wel even, hij hoefde niet meteen naar Kitzbühel te rijden. Misschien werd Marius vannacht wel gevonden. Elzo had nog twee koffie gehaald en kwam weer binnen. Günter had niet eens gemerkt dat zijn collega weggelopen was. Welke richtingen zochten jullie destijds op? Günter maakte een gebaar met zijn handen. Van alles, dus. Familie, vrienden, collegas van de ouders. Toen dat niets opleverde, gingen we verder met onbekenden die aan het profiel van de dader zouden kunnen voldoen. Elke pedofiel uit de omgeving hebben we verhoord. Wie geen alibi had, werd nog steviger aan de tand gevoeld. Maar we hadden geen bewijs, tegen niemand. We verhoorden inwoners van het dorp, toeristen, zelfs een man van in de negentig die ooit veroordeeld was voor de moord op zijn twaalfjarige neefje en daarvoor dertig jaar in de cel had gezeten. Hij had een alibi. Günter schudde zijn hoofd. We wisten van gekkigheid niet meer waar we moesten zoeken. Geen enkele mogelijkheid werd te vergezocht geacht, maar het leverde niets op. Karl leek wel uitgewist. Niemand had iets gezien, niemand wist iets. De verdwijning moest wel heel goed voorbereid zijn, dit was geen impulsieve actie. En dus dachten we dat het wel om iemand uit het dorp moest gaan, die de omgeving op zijn duimpje kende. Maar verder dan dat kwamen we niet. Net als nu, knikte Elzo. Günter keek op. Daarom kan het ook geen toeval zijn. Maar ik geloof niet dat iemand de perfecte misdaad twee keer kan plegen. We zijn twintig jaar verder. We kunnen zo veel meer qua onderzoekstechnieken en op het gebied van het achterhalen van bewijs. Deze keer laten we de zaak niet door onze vingers glippen. Hij schudde zijn hoofd alsof hij zichzelf nog extra wilde overtuigen. We zullen Marius vinden, hoe dan ook. Opnieuw was de verhouding tussen ego en plichtsgevoel hemzelf niet helemaal duidelijk, maar wat maakte het uit. De zaak Karl was een nagel aan zijn doodskist, een smet op zijn carrière en boven alles een persoonlijk drama voor Wilhelm Grünefeld en daarmee voor Günter, die nooit van het schuldgevoel richting hem en richting zijn eigen vader was afgekomen. Nog zon zaak kon hij niet hebben. Deze keer stond hij zelf aan het roer. En hij zou niet rusten voor hij Marius terug had. Al wist hij dat ook nu, net als twintig jaar geleden, de tijd zijn grootste vijand was. Ze schrokken allebei op toen de telefoon ging. Günter nam op, het was de receptionist. Lindsay van Velzen is er, meldde hij. Je had om haar gevraagd? Günter knikte en stond op. Hij keek Elzo aan. Ga je mee? Hij haalde de nerveuze skilerares op bij de receptie en nam haar mee naar een van de verhoorkamers. De kamers waren kaal. Naast een in de muur geklonken tafel stonden er verder alleen drie stoelen. Een intimiderende omgeving, maar Günter nam haar expres niet mee naar een van de spreekkamers op de rechercheafdeling. Hij wilde haar een beetje bang maken zodat ze het achterste van haar tong zou laten zien. Lindsay mocht geen informatie achterhouden om haar baantje veilig te stellen. Koffie? bood hij haar aan. Lindsay schudde vluchtig haar hoofd. Liever water. Weten jullie al iets over Marius? Ik voel me zo schuldig. Als ik beter had opgelet... Günter ging tegenover de jonge vrouw zitten. Elzo verdween naar de gang om twee espresso en een bekertje water te halen. Lindsay keek weg. Günter wachtte tot ze haar zin afmaakte, maar dat deed ze niet. Vertel eens hoe de dag eruitzag. Lindsay keek hem aan. Hoe laat ik opstond, bedoelt u? Je hele dag. Je stond op en toen? Lindsay keek een beetje bevreemd, maar begon te vertellen. Ik stond op rond halfnegen, een halfuur te laat, maar ik had gisteravond... Ze weifelde even en besloot toen blijkbaar om eerlijk te zijn. Gisteravond ben ik uit geweest, naar de Eisbar. Ik wilde vroeg naar huis gaan, maar uiteindelijk bleef ik veel te lang hangen. Daardoor versliep ik me vanochtend. Elzo kwam binnen. Hij zette snel de hete koffie en het bekertje met water op tafel neer en zwaaide met zijn linkerhand om die te koelen. Günter trok één wenkbrauw op. Het was hem een raadsel hoe je je kon branden aan de altijd lauwe automaatkoffie. Hij pakte zijn bekertje. Lindsay volgde zijn bewegingen met haar ogen en pas toen Günter haar weer aankeek, vertelde ze verder. Ik versliep me en moest me haasten om op tijd te zijn voor de les. Toen ik aankwam, waren er al een paar kinderen. Marius was daar ook bij. Hij was helemaal enthousiast nadat we gisteren voor het eerst op de grote piste hadden geskied en hij was door het dolle heen dat hij vandaag weer mocht. Haar blik gleed naar een punt achter Günter. We gaan altijd met een busje naar de gondel en vanaf daar omhoog naar de piste. De hele tijd heeft zijn mond geen seconde stilgestaan. Op een gegeven moment irriteerde het me ontzettend, omdat mijn hoofdpijn erdoor verergerde. Ze keek de rechercheurs geschrokken aan. Ik bedoel niet dat het me zo erg irriteerde dat ik... Günter knikte. Ik begrijp het. Je had een kater en was daardoor niet zo scherp. Hij had het gevoel dat dit gesprek hun niets ging opleveren. Daarom besloot hij het tempo er wat in te zetten. Heb je op de piste een man gezien met een nogal fors postuur en een blauwe jas? Lindsay kreeg een rimpel in haar hoofd terwijl ze nadacht. Ze was ontegenzeggelijk knap, moest Günter toegeven. Maar ook niet een van de slimste. Zon meisje waardoor Kirchberg en de hele omgeving elk wintersportseizoen overspoeld werden. Geen zin om te leren, wel om te feesten en toevallig enige aanleg voor de skisport. Toen hij nog bij de straatdienst zat, had hij ze menigmaal s avonds van de pistes moesten plukken, waar ze stomdronken waren gaan skiën. Meerdere malen had hij gelegenheidskoppeltjes betrapt terwijl ze seks hadden in de sneeuw. Wat ze daar aan vonden, was Günter een groot raadsel. Ja, zei Lindsay bedachtzaam, ik denk dat ik wel zo iemand heb gezien. Een grote man met een blauwe jas. Günter zuchtte. Je denkt het of je weet het zeker? Ik denk het. Er waren niet heel veel mensen op de piste, maar ik heb ze niet allemaal onthouden. En ik was natuurlijk met de kinderen bezig. Daar twijfelde Günter aan, maar dat sprak hij niet uit. Probeer eens heel goed na te denken of je die meneer, die je misschien hebt gezien, herkende. Weer die rimpel, weer een nietszeggend antwoord. Volgens mij niet. Anders had ik hem wel gedag gezegd. Günter verschoof even op zijn stoel. Zegt de naam Karl Grünefeld je iets? Lindsay haalde haar schouders op. Tot vandaag niet. Maar vandaag hadden mensen het over hem op de piste. Dat is toch een kind dat lang geleden is verdwenen? Günter knikte. Hier hadden ze ook al niet veel aan. Vertel eens verder, zei hij. Jullie kwamen uit de gondel en toen? Toen iedereen zn skis aan had, vormden de kinderen een treintje en gingen we langzaam naar beneden. U weet wel, lange bochten, niet te hard. Marius wilde de hele tijd harder, maar er waren kinderen in de groep die het eng vonden. Hoe hard gingen jullie ongeveer? Echt niet hard. Zelfs voor een kinderklasje gingen we nogal langzaam. Dus iemand die Marius wilde meenemen, had tijd genoeg? Lindsay keek de rechercheur aan met een blik vol afgrijzen. Denkt u dat iemand het specifiek op Marius had voorzien? Günter begreep niet dat dat kwartje nu pas viel. Ja, daar gaan we wel van uit. Hè gatver, dus hij heeft ons al die tijd in de gaten gehouden, zei ze onbehaaglijk. Günter knikte. Daarom is het ook belangrijk dat je probeert je iedereen te herinneren die er op de piste was. Lindsay staarde naar de punt van de tafel. Dat probeer ik, maar ik heb er gewoon niet zo goed op gelet. Ik was bezig met mijn kinderen. En je kater, voegde Günter in gedachten toe. Hij vroeg zich af hoe Franz Mentzl het zou vinden als hij wist dat zijn skileraren hun werk in de ochtenduren over het algemeen op halve kracht deden. Of misschien wist hij het wel, maar vond hij het niet erg. Het was uiteindelijk ook niet zo heel ingewikkeld om kinderen te leren skiën. Heeft Marius tijdens de les een Ligakoekje gegeten? Lindsay keek verbaasd. Nee, natuurlijk niet. We waren aan het skiën en het was nog lang geen tijd om te gaan lunchen. Günter knikte. Een vermist Ligakoekje. Het was een heel dun draadje, maar beter dan helemaal niets. Elzo nam het verhoor even over. Lindsay vertelde over het moment dat ze had gemerkt dat Marius weg was. Ze zei niets anders dan vanmiddag. Günter had wel genoeg gehoord, hier zou niet veel meer uitkomen. Rechercheur Brüninger maakt het gesprek af, zei hij midden in een zin van Lindsay. Hij stond op, klopte Elzo even op zijn schouder en verliet de verhoorkamer met een onbestemd gevoel. Hij had op meer gehoopt. Terug op zijn werkkamer ruimde hij de fotos van de oude plaats delict op en ging verder met het dossier waar hij gebleven was. Er zaten getuigenverklaringen in die leken op wat er vandaag was verzameld. Mensen die iets gezien hadden, wat uiteindelijk een dood spoor bleek. Mensen die niets gezien hadden, maar zo graag de politie wilden helpen dat ze iets onbeduidends opklopten tot het wat leek en die daarmee de politie veel extra werk bezorgden. En mensen die een op het eerste gezicht bruikbare tip hadden gegeven, maar al die tips waren uitgerechercheerd en hadden nergens toe geleid. Günter bladerde snel door de verklaringen heen, hij zou ze op een later tijdstip nog weleens goed lezen. Wat hem interesseerde, zat achter de verklaringen. De verhoren. Drie mannen waren destijds als belangrijkste verdachten gehoord. Günter had hun namen al aan een van de rechercheurs uit zijn team gegeven, die had nagetrokken waar ze zich vanochtend hadden bevonden. Hij opende zijn mailbox en zag dat zijn collega zijn bevindingen had gemaild. Een van de oude verdachten was een veroordeelde pedofiel, die zon twintig kilometer verderop woonde. Hij zat inmiddels vast voor een andere zaak en kon niets met Marius te maken hebben. Eén was een restauranthouder uit de omgeving, die naar Italië was verhuisd en volgens de lokale politie, die al naar hem toe was gegaan, vandaag op een bruiloft was waar massas getuigen hem de hele dag hadden gezien. En eentje was overleden. Günter sloeg hun verhoren over. Hij hoefde ze niet te lezen om te weten wat erin stond, hij had ze letter voor letter uitgeplozen. Maar wat daarna kwam, stond hem niet meer zo helder voor de geest. De verhoren van andere verdachten. Eigenlijk waren het vooral mannen die op het verkeerde moment op de verkeerde plaats waren geweest en daardoor verdacht waren. Hun namen waren nog niet nagetrokken. Geen van hen was destijds echt als serieuze potentiële dader aangemerkt, van niemand kon de schuld of zelfs maar betrokkenheid worden bewezen. Maar toch, ze waren verhoord. Günter bladerde door de verslagen. Op het eerste gezicht zag hij niets opzienbarends. Hij las hier en daar een regel. De een had wel een sluitend alibi, de ander zat thuis op de bank. Alleen. Dat was altijd een lastige. Soms was hun vrouw de enige die het kon bevestigen. Onlogisch was dat niet, maar betrouwbaar evenmin. Günter was aan het eind van de verslagen gekomen en bladerde nu terug. Er moest toch wel iets zijn, een aanknopingspuntje, hoe klein ook. Opnieuw liep hij alle namen langs. Sommige van de mannen kende hij uit het dorp. Van drie wist hij zeker dat ze overleden waren. Zijn blik bleef hangen op één naam. Een Nederlander, een van de vier die op de lijst stonden. Van Zanten. Die naam deed ergens in zijn achterhoofd een belletje rinkelen. Hij liep de namenlijst verder langs, maar daar vond hij de oplossing niet. Hij nam de getuigenverslagen van vandaag ter hand en las ze zorgvuldig door. Geen Van Zanten. En toch bekroop hem het gevoel dat hij die naam eerder was tegengekomen. Hij rommelde door de papieren op zijn bureau. Ineens zag hij het, in het verslag van een van zijn mensen die vandaag naar het pension was gegaan waar de familie Donkervoort verbleef. Henk van Zanten. Sinds afgelopen zaterdag gast in pension Mentzl. Günter sprong overeind en greep tegelijkertijd zijn leren jack van de stoelleuning. Hij haastte zich naar de verhoorkamer, waar Elzo net bezig was Lindsay haar verklaring te laten ondertekenen. Kom mee, zei hij alleen maar. Rufstein kan dit wel afhandelen. Hij trok Elzo mee en riep in het voorbijgaan iets naar de jongstgediende van het team, die meteen opsprong. Elzo griste zijn jas van de kapstok, volgde Günter in looppas naar buiten en nam plaats achter het stuur van de anonieme dienstauto. Waar gaan we heen? Pension Mentzl. Ik heb een link gevonden met de zaak Grünefeld. Elzo wierp een blik opzij. En die is? Henk van Zanten. Hij is destijds als verdachte gehoord in de zaak, en hij verblijft nu in het pension. Het was maar een ritje van twee minuten naar het pension, waar Elzo met zijn rijstijl anderhalve minuut van maakte. Hij zette de auto voor de deur en trok de handrem stevig aan. Ze stapten uit. Door de ramen van het pension kwam geel, warm licht. Günter klopte op de voordeur en probeerde daarna de deurklink. Zoals bij vrijwel alle pensions was de deur gewoon open. Ze kwamen in een halletje, waar het aangenaam warm was en een paar kaarsen de boel een extra gezellige aanblik gaven. Hallo? Een nerveuze Daphne Mentzl kwam uit de eetzaal. Günter kende haar uit het dorp, maar veel meer dan een groet hadden ze nooit uitgewisseld. Ooit was een auto van een van de pensiongasten opengebroken en toen had Günter zich nog even met de zaak bemoeid, maar zelf had hij Daphne daarover nooit gesproken. Hallo, Günter. Daphne keek hem aan met een blik vol angst. Ze fluisterde bijna toen ze vroeg: Is er nieuws? Günter schudde zijn hoofd. Hij is niet gevonden, als je dat bedoelt. Daphne keek zowel opgelucht als beangstigd. Als je Sven en Renske zoekt, die zijn hier niet. Ze zijn nog op de piste. Günter keek langs Daphne heen de eetzaal in. Hij zag een ander stel, dat moesten Richard en Esther Straatsma zijn, de enige overgebleven namen op de gastenlijst van het pension. Esther streek over de haren van twee blonde meisjes, waarschijnlijk de dochters van Renske en Sven. Ze hadden witte gezichtjes en keken hem bang aan. Bent u van de politie? vroeg een van hen, de jongste. Günter knikte. Waarom is Marius dan nog niet terug? We zijn heel druk bezig jullie broertje te zoeken, verzekerde Günter hun. We doen alles wat we kunnen. En daar houden we ook voorlopig niet mee op. De meisjes knikten, helemaal niet gerustgesteld. Günter wendde zich tot Daphne. Heeft de eetzaal een deur? vroeg hij zacht. Daphnes wenkbrauwen schoten omhoog. Een schuifdeur. Hoezo? Doe maar even dicht, als je wilt. Daphne deed wat haar werd gevraagd. Pas toen ze onder zes ogen konden praten, zei Günter: We komen voor Henk van Zanten. Is hij in zijn appartement? Daphnes ogen werden groot van verbijstering. Hoezo? Omdat we hem een paar dingen willen vragen. Wordt Henk verdacht? vroeg Daphne, nog steeds verbluft. Günter beantwoordde haar vraag niet. Is hij boven? Ja, ja. Hij en Thea hebben beneden gegeten en zijn een minuut of tien geleden naar boven gegaan. Ze zitten op de bovenste etage. Ze maakte een handgebaar richting de trap. Maar Henk heeft er toch niets mee te maken? We willen hem alleen een paar dingen vragen, herhaalde Günter, die best begreep dat de verbijstering bij Daphne groot was, maar die nog niets van het onderzoek wilde prijsgeven. Komen Henk en zijn vrouw hier al lang? Zes jaar. Günter knikte en begon de trap op te lopen met Elzo in zijn kielzog. We spreken je zo nog wel. Op de bovenste verdieping van het chalet brandde een klein lampje bij de deur. Günter klopte en spitste zijn oren. Achter de deur klonk geen geluid. Geen stemmen of gestommel of voetstappen. Hij keek nogal verbaasd toen toch ineens de deur openvloog, alsof iemand had staan wachten. Een nors kijkende man stond in de deuropening. Ja? Goedenavond, begroette Günter hem in het Duits, rechercheur Wolfsberg, dit is mijn collega Brüninger. We willen u een paar vragen stellen in verband met de verdwijning van Marius Donkervoort. Weet ik niets van, bromde de man. Mogen we even binnenkomen? De man aarzelde zichtbaar, maar zette toch een stap opzij. Nu pas zag Günter zijn vrouw, die pal achter hem had gestaan. Hij liep het appartement binnen en keek om zich heen. Onder het dakraam stond een emmer, waar zo nu en dan een druppel in viel. Her en der lagen kleren, voornamelijk skikleding. Over een van de stoelen hing een herenjas. Donkergroen. U heeft gehoord over de verdwijning van Marius Donkervoort? vroeg Günter langs zijn neus weg. Henk knikte. Vanavond, hier in het pension. We waren de hele dag op pad. Alsof hij zich verplicht voelde, voegde hij eraan toe: Erg voor de ouders. Günter keek op en knikte meelevend. Verschrikkelijk. Je ergste nachtmerrie. Hij liet een stilte vallen, die door Henk noch Thea werd opgevuld. Günter gebaarde naar het kleine tafeltje, waar vier stoelen omheen stonden. Bezwaar als ik... Henk maakte alleen een gebaar met zijn hoofd. De stoel kraakte een beetje toen Günter ging zitten. Henk nam tegenover hem plaats, waardoor Elzo en Thea ook tegenover elkaar kwamen te zitten. Günter zette zijn ellebogen op tafel en vouwde zijn handen. Hij liet de stilte voortduren, maar Henk was duidelijk niet van plan het woord te nemen. Uiteindelijk verbrak Günter de stilte. Toevallig, hè? Wat? vroeg Henk op zijn hoede. Twintig jaar geleden bent u in Kirchberg en wordt u gehoord in de zaak van Karl Grünefeld. Nu verdwijnt een kind dat met gemak zijn broertje had kunnen zijn, en bent u er weer. Henk keek hem onbewogen aan. Is dat een misdaad? Ho, ho. Günter stak afwerend zijn handen op. Ik heb het woord misdaad niet in de mond genomen. Waarom komt u hier dan? Ik wil een paar dingen weten. Ten eerste, waar was u vanmorgen rond elf uur? Henks gezicht verstrakte. Dat heb ik net gezegd: we waren de hele dag op pad. Ik ben vanochtend om negen uur met mijn vrouw gaan langlaufen en we zijn pas rond vieren naar Kirchberg teruggekeerd. Gevaarlijk, merkte Günter op, om te gaan langlaufen met die mist. Vindt u? Henk sloeg zijn blik niet neer. Mijn vrouw en ik langlaufen al meer dan vijfentwintig jaar. Inmiddels zijn we ervaren genoeg om ook in de mist op pad te kunnen gaan. Als u verdwaalt, heeft u een probleem. We verdwalen niet. Günter keek naar Elzo. Agent Brüninger, als het mistig is of erg sneeuwt, wat is dan het dringende advies aan langlaufers? Om niet op pad te gaan, gaf Elzo keurig het antwoord dat Günter wilde horen. Het is op eigen risico, zei Henk onbewogen. Of is het tegenwoordig een misdaad? Günter schudde zijn hoofd en plukte een pluisje van zijn broek. Juist ervaren langlaufers zouden thuisblijven op dagen als vandaag, zei hij langs zijn neus weg. Die weten wel beter. Henk gaf geen reactie. Dat had Günter ook niet verwacht. Hij wendde zich tot Thea. Kunt u het verhaal van uw man bevestigen? Ze knikte zonder haar blik af te wenden. Natuurlijk, ze viel hem niet af. Günter leunde achterover en dacht na. Een echtgenote als enige getuige was niet sterk, maar de verdenking op basis van de link met de zaak van Karl was niet genoeg om Henk van Zanten op te pakken. Als hij zei dat hij was gaan langlaufen, moest Günter hem nu geloven, al deed hij dat niet. Bezwaar als we even rondkijken? vroeg hij. Hij schoof zijn stoel zo hard achteruit dat die bijna omviel. Henk gaf geen reactie. Thea schoot schichtig overeind om de stoel op te rapen. Günter monsterde haar. Was ze nerveus omdat ze loog? Günter keek om zich heen in het kleine appartement. Een huiszoekingsbevel hadden ze niet. Hij had het moeten vragen bij de rechter-commissaris, maar na vijven was het vrijwel onmogelijk iemand te bereiken. Het was niet voor het eerst dat hij in het grensgebied tussen rondkijken en huiszoeken bivakkeerde, en het was altijd goed gegaan. Elzo trok de deur van de kledingkast open. Geen blauwe jas. Natuurlijk niet. Zo dom waren daders alleen in heel slechte soapseries. Ze keken nog wat rond, maar Günter was in gedachten alweer bij de volgende stap. Hier zouden ze niets vinden. Ergens geluncht? informeerde hij. Een biertje gedronken? We hadden een lunchpakket bij ons en tijdens het langlaufen drinken we geen alcohol. Günter haalde een kaart van het gebied uit zijn binnenzak. Welke route heeft u genomen? Expres legde hij de kaart voor Henk neer. Thea wilde naast hem gaan zitten, maar Elzo versperde haar de weg. Hij wees op een laatje met een slot. Ik krijg dit niet open. Enig idee waar de sleutel ligt? Ze wierp nog een blik op haar man, maar ging toen het sleuteltje pakken. Henk wachtte. Nou? vroeg Günter. Wat was de route van vandaag? Hij wees een vrij bekende langlaufroute aan, een heel eind bij de piste waar Marius was verdwenen vandaan. Günter maakte een snelle rekensom. Als je de hele route volgde en je pauzeerde tussendoor een paar keer, was het aannemelijk dat je er een hele dag over deed. Hij pakte de kaart. Elzo en hij waren goed op elkaar ingespeeld. De jongere rechercheur ging tegenover Henk zitten en stelde hem een vraag die nauwelijks ter zake deed. Günter bestudeerde de kaart, wachtte een halve minuut en zei toen: O, mevrouw Van Zanten, nu ben ik het kwijt. Hoe liep die route nou precies? Thea keek hem aan. Ze veegde haar handen aan haar broek af, hoewel ze niet met water in de weer was geweest. O, ik ben hier altijd zo slecht in, zei ze gemaakt. Mijn man kent de routes uit zijn hoofd. Günter spreidde de kaart op het bed uit. Hij voelde de priemende blik van Henk in zijn rug. Theas vinger trilde toen ze de route aanwees. Günter vouwde de kaart op. We weten genoeg. Elzo stond abrupt op, Henk volgde zijn voorbeeld meteen met een soepele beweging die je bij een man van zijn leeftijd niet zou verwachten. Günter opende de deur. Ze gingen weg met de waarschuwing dat Henk nog van hen zou horen. En? Daphne kwam met knalrode wangen de eetzaal uit toen ze de trap afliepen. We gaan weer, zei Günter alleen maar. Heeft hij... Ik bedoel, is hij verdachte? Günter bleef staan, zijn hand rustend op de deurklink. We wilden hem alleen een paar dingen vragen. Hij trok de deur open en liep naar buiten. Vanuit het donker kwam een figuur op hem af, die bij de auto bleef staan. Günter kreunde zacht. Dit was het laatste waarop hij zat te wachten. Goedenavond, Rupert. Günter. Rupert Jostaf, plaatselijke journalist van de Tiroler Tageszeitung, blokkeerde de deur aan de passagierskant, wetend dat Elzo zou rijden. Ik heb geen nieuws voor je. Je hebt een verdachte op het oog. Rupert had de neiging om vragen te deponeren als stellingen. Als dat zo was, zou ik dat altijd nog als eerste aan de ouders vertellen. Die logeren hier. Günter zuchtte. Je verdoet mijn tijd, en de jouwe. Morgenochtend geef ik een persconferentie. Dat verzon hij ter plekke, wetend dat hij er toch niet onderuit kwam. Mijn deadline is elf uur vanavond. Morgenochtend. Ik wil graag instappen. Ik heb gehoord dat een van de gasten uit het pension wordt verdacht. Met een ruk keek Günter op, een paar seconden te laat beseffend dat Rupert blufte. Rupert grijnsde en pakte zijn opschrijfboekje. Hoe heet hij? Er wordt helemaal niemand verdacht, zei Günter geagiteerd. Ik wou dat ik een verdachte had, dan was ik tenminste een stap verder in het onderzoek. En nee, voegde hij eraan toe terwijl hij langs Rupert heen het portier open rukte, dat mag je niet in je verhaaltje zetten. Daarna stapte hij in. Elzo had de motor al gestart en gaf meteen gas. Vanuit zijn ooghoeken zag Günter de journalist iets in zijn boekje krabbelen. Rioolrat, mompelde hij. Morgen zou de krant vol staan met onzin waarvoor hij zich moest verantwoorden. Wat denk je? vroeg Elzo, de journalist alweer vergeten. Günter tastte naar zijn sigaretten in de binnenzak van zijn jasje. Elzo wierp er een blik op. Vorige week was het zoveelste memo rondgestuurd dat het niet was toegestaan te roken in dienstautos. Günter nam een trek en liet de rook uiterst langzaam ontsnappen voor hij zei: Een van de twee liegt over de route. 9 Haar tanden sloegen tegen de rand van de beker toen Renske een slok thee nam. Ze deed het alleen tegen de kou, niet omdat ze dorst had. Dorst, honger – het waren woorden uit een andere tijd, een ander leven. Het leven van nog geen twaalf uur geleden, toen Marius nog niet weg was geweest. Nu stond haar hele leven op zn kop. Het was bijna tien uur s avonds, pikkedonker en ijskoud. Maar geen haar op haar hoofd die eraan dacht om naar het pension terug te gaan. Ze kon Marius niet op die manier in de steek laten. Svens wrijvende hand over haar rug hielp niet om haar lichaamstemperatuur omhoog te brengen. Eigenlijk kon het haar niet eens schelen dat ze stond te klappertanden. Het enige wat ze kon denken was dat als zij het al koud had, hoe moest het dan nu met Marius zijn. En als ze daaraan dacht, werd ze verscheurd vanbinnen. Zo voelde het, letterlijk. Alsof twee mensen beide kanten van haar lichaam hadden gepakt en haar uit elkaar trokken. Alsof haar hart werd uitgerekt, en verder, en verder, tot het scheurde. Al die metaforen voor angst en pijn bleken waar te zijn. Het was alsof een grote ijzeren vuist haar maag samenkneep, alsof haar longen zich niet meer wilden vullen met lucht waardoor ze voortdurend naar adem liep te happen. De angst om Marius maakte dat ze bijna krankzinnig werd. Haar hart vloog alle kanten op toen haar mobiele telefoon begon te rinkelen. Ze kon het apparaatje bijna niet uit haar zak krijgen met haar verkrampte vingers. Toen ze zag wie het was, kalmeerde ze een beetje. Mama. Is hij al terug? Renske had een uur of twee geleden haar ouders gebeld, Sven had de zijne ook ingelicht over Marius verdwijning. Renske had zich voorgenomen om rustig te blijven, ze wilde haar ouders – van nature toch al zo bezorgd om hun kinderen en kleinkinderen – niet te veel laten schrikken. Maar toen ze de vertrouwde stem van haar moeder had gehoord, was ze meteen gebroken. Ze kon alleen nog maar huilen en het had een paar minuten geduurd voordat ze haar moeder duidelijk kon maken wat er aan de hand was. Tiny van den Heuvel was heel even stil geweest en daarna was ze in paniek geraakt, precies wat Renske had willen voorkomen. Ze kreeg haar vader aan de telefoon, terwijl ze haar moeder op de achtergrond hoorde snikken. Jan, haar vader, was het toonbeeld van rust en zelfs in een situatie als deze wist hij de kalmte te bewaren, al hoorde Renske aan zijn stem meteen hoe gespannen hij was. Met horten en stoten had ze hem uitgelegd wat er die middag was gebeurd en dat er met man en macht naar Marius werd gezocht, maar dat er niet meer was gevonden dan zijn rugzak. Op de momenten dat ze zich realiseerde dat het filmscenario dat ze leek te vertellen haar eigen leven was geworden, had ze het gevoel dat iemand met een kanon in haar maag schoot. Twee keer tijdens het gesprek met haar vader had ze bijna overgegeven, maar uiteindelijk had ze zichzelf onder controle weten te houden. We komen er meteen aan, was het summiere commentaar van haar vader geweest. Als we nu in de auto stappen, kunnen we er nog voor de ochtend zijn. Nee, dat wil ik niet. Renske had volledig tegen haar gevoel in gepraat. Ze wilde juist niets liever dan haar ouders nu bij zich hebben. Hoe groot je ook werd, uiteindelijk wilde je als dochter toch altijd je vader horen zeggen dat het allemaal wel goed kwam en dan pas kon je het geloven. Je wilde wegkruipen in zijn armen en weten dat hij je altijd zou beschermen. Precies dat wilde Renske ook, maar haar vader was bijna zeventig, haar moeder een paar jaar jonger, en ze wilde niet dat zij in deze toestand, midden in de winter, in het donker zon reis zouden gaan ondernemen. Zoiets kon alleen maar misgaan en dat er iets met haar ouders zou gebeuren, kon ze nu echt niet aan. Lieverd, hoorde ze de bevende stem van haar moeder toen het te lang duurde voor ze antwoord gaf. Ben je daar? Ja, mam. Nee, hij is nog niet gevonden. Maar het is al avond en... Tiny maakte haar zin niet af. We willen toch naar jullie toe komen. Ook al kunnen we niets doen. Je vader is de auto al aan het inpakken. Nee, ik wil niet dat jullie gaan rijden. Neem het vliegtuig. Maar dan moeten we wachten tot er plek is. We willen zo snel mogelijk daar zijn. We redden ons wel, je vader rijdt voorzichtig. Renske verlangde zo erg naar de geruststellende arm van haar vader om zich heen, en haar moeder die niets zou hoeven zeggen maar alleen met haar aanwezigheid alles al een beetje lichter zou maken, dat ze zich niet langer verzette. Bovendien zouden haar ouders voor de meisjes kunnen zorgen, dat zou een enorm pak van haar hart zijn. Haar vader reed voorzichtig, dat had hij zijn hele leven al gedaan. Al zou ze er pas echt gerust op kunnen zijn als haar ouders veilig en wel in Kirchberg waren. Heb je het adres? vroeg ze met verstikte stem. Dat is... Je hebt het ons gegeven. We stappen nu in de auto. Je vader heeft die telefoon bij zich. Haar moeder was nooit gewend geraakt aan het gebruik van mobieltjes, maar gelukkig had Renske haar vader een paar jaar geleden wel kunnen overhalen er eentje aan te schaffen. Voor noodgevallen. We komen eraan, herhaalde haar moeder, alsof ze hen allebei ervan wilde overtuigen dat het allemaal goed zou komen als ze maar bij elkaar waren. Renske wilde niets liever dan dat geloven, maar de woorden van geruststelling botsten op een muur van angst. Tot straks, zei ze. Bel me als er iets is. Ze verbraken de verbinding. Komen ze? vroeg Sven, die naast haar stond. Renske knikte. Ik kan ze niet tegenhouden. Mijn ouders pakken de eerste de beste vlucht die ze kunnen krijgen. Er kwam een agent naar hen toe. Pas toen hij dichterbij was, kon Renske onderscheiden wie het was. Ze was zijn naam alweer kwijt, maar hier op de piste scheen hij de leiding te hebben over het onderzoek. Er waren inmiddels felle lampen opgesteld op de piste, maar Renske had gezien dat naast de piste niet meer werd gezocht. De twintig honden waren al uren geleden weggevoerd. Behalve de rugzak van Marius was er niets meer gevonden. De politiechef stond nu voor hen. Renske keek hem gespannen aan. Is er nieuws? Hij schudde zijn hoofd. Het is te donker om verder te zoeken. We stoppen nu en dan gaan we morgen zodra het licht wordt weer verder. Er ontsnapte een kreet uit haar keel. Jullie mogen niet stoppen! Als hij nog ergens is... Als hij ergens zou rondlopen, hadden we hem al gevonden, zei de politiechef beslist. We gaan ervan uit dat iemand hem heeft meegenomen. Morgen zoeken we verder naar sporen. Als we nu in het donker verder zoeken, vernielen we misschien alleen maar sporen. Maar... Renske wilde iets zeggen, maar haar keel zat dicht. Ze voelde Svens arm om zich heen. Lieverd, ik denk dat de politie gelijk heeft. In het donker kunnen ze niet verder zoeken. Maar we kunnen hem hier niet alleen laten! Renske had het gevoel dat ze stikte. Als we hem nu opgeven, is hij dood! Svens greep om haar middel verstrakte. Hij is niet dood, zei hij met een hardheid in zijn stem die Renske nog nooit had gehoord. Maar hij loopt hier ook niet rond. Als hij verdwaald was, was hij allang gevonden. Renske maakte zich los uit zijn greep. Ze zette een paar onvaste passen bij hem vandaan en keek naar de felverlichte piste, en de muur van duisternis erachter. Her en der zag ze politieagenten met gele hesjes. Hadden ze er echt alles aan gedaan? Sven dook op naast haar. Ik wil hem ook niet achterlaten, maar we moeten redelijk zijn, zei hij zacht. Morgen gaan we verder. En overmorgen. En als het nodig is, volgende week en volgende maand. We gaan niet naar huis voor we hem terughebben. We krijgen hem echt wel terug. Renske draaide haar gezicht naar hem toe. Er liepen tranen over haar wangen. Een enorme wanhoop overviel haar. Renske wilde zich zo graag door hem laten geruststellen, maar ze kon het niet. Ze slikte haar tranen weg. Als ze nu zou toegeven aan haar verdriet en angst, zou ze niet meer kunnen stoppen met huilen. Ga mee, zei Sven. Dan gaan we naar het pension. De meiden hebben je nu ook nodig. Zodra het licht wordt, komen we terug. Hoewel alles in haar schreeuwde dat ze moest blijven, liet Renske zich door Sven meevoeren. Ze gingen naar de gondel, die normaal gesproken allang gesloten zou zijn. De leidinggevende agent stapte bij hen in het bakje. De piste blijft in elk geval morgenochtend nog gesloten, deelde hij mee. Renske knikte. De “maar” bleef in de lucht hangen. De “maar” van daarna zal hij weer opengesteld moeten worden voor het publiek. Er zou een moment komen dat de zoektocht naar Marius gestopt zou worden. Haar maag kneep samen bij die gedachte. *** Daphnes hart schoot in haar keel toen ze voetstappen op de trap hoorde. Iedereen was beneden, dit konden maar twee mensen zijn. Ze verstijfde. Moest ze nu naar de gang lopen? Wat moest ze in vredesnaam zeggen? Richard en Esther keken naar haar. Ze moest wel. Langzaam kwam ze overeind. Toen ze de deur naar de gang had geopend, zag ze meteen de koffers staan. Een nerveuze Thea ernaast. Jullie eh... Daphne ontweek haar blik. Jullie gaan weg? Thea knikte. Dat is beter. Daphne gaf geen antwoord. Ze stond stokstijf, maar haar gedachten draaiden op volle toeren. Günter wilde niet zeggen waarom hij met Henk en Thea kwam praten, maar ze had zelf allang haar conclusies getrokken. Thea stond daar maar naast die koffers. Helemaal boven in het chalet klonk gestommel. Ze moest nu in actie komen. Ze liep naar het kantoortje en liet haar bevende vingers langs een rijtje met telefoonnummers glijden. Daar had ze het, het hoofdbureau. Het duurde lang voor er werd opgenomen, maar uiteindelijk had ze iemand aan de lijn. Ze werd doorverbonden. Voetstappen op de trap. Ze dacht niet dat Henk en Thea de moeite zouden nemen om uit te checken. Ze vroeg geen onderpand in de vorm van een identiteitsbewijs. Ze vertrouwde haar gasten. Maar nu waren ze vrij om te gaan. Wolfsberg, klonk het aan de andere kant van de lijn. Daphne praatte snel. Ze struikelde over haar woorden, maar ze moest het zo snel mogelijk vertellen. Ze hoorde aan de reactie aan de andere kant van de lijn meteen dat ze het goed had ingeschat. Henk en Thea waren niet zomaar twee getuigen. Houd ze aan de praat, was haar opdracht. Daarna werd de verbinding verbroken. Daphne haastte zich naar de hal. Ze voelde dat ze rode vlekken in haar nek had, maar gelukkig droeg ze een hooggesloten trui. Oh, wat jammer dat jullie weggaan, zei ze met een hoge, schelle stem die niets met haar normale stemgeluid te maken had. Komt het door de lekkage? Is het appartement niet naar jullie zin? Twee paar ogen staarden haar aan. Uiteindelijk was het Henk die antwoord gaf. Het lijkt ons beter om hier niet te blijven. De eh... omstandigheden, voegde Thea eraan toe. Hebben jullie een ander pension gevonden? vroeg Daphne. Ze probeerde haar klamme handen te drogen aan haar manchetten. Ja, antwoordde Thea stuurs. Waar? Ze probeerde haar vraag terloops te laten klinken. Thea gaf geen antwoord. Ze greep de trekstang van haar koffer. Wacht! riep Daphne. Als jullie weggaan, moet ik jullie wel uitchecken. Ze ging het kantoortje binnen en liet expres de deur open staan. Normaal gesproken hield uitchecken niet meer in dan het inleveren van de sleutel. Ze zocht koortsachtig naar iets wat eruitzag als een formulier of iets anders waarmee ze Henk en Thea nog even bezig kon houden. Gelukkig stopte er een auto voor de deur. Daphne gluurde tussen de lamellen door naar buiten. Een donkerblauwe Volkswagen stond precies onder de lantaarnpaal geparkeerd. Günter en zijn jongere collega stapten uit. Het volgende moment stonden ze in de gang. Ze hoorde de donkere stem van Günter toen ze het kantoortje verliet. U vertrekt? Mag dat niet? Ik wil graag weten waarom u ineens zon haast heeft om weg te komen. Ik hoef me niet te verantwoorden. Daphne zag aan Henks houding dat hij nerveus was. Thea stond er handenwringend naast. Helaas moet u dat wel, zei Günter uiterst kalm. Maar uiteraard staat het u ook vrij om dat op het bureau te doen. U arresteert mij? Als dat nodig is, zal ik dat zeker doen. Op grond waarvan, als ik vragen mag? Dat zal ik u op dat moment vertellen. Waar bent u van plan naartoe te gaan? Een snelle blik opzij, naar zijn vrouw. Daarna zei Henk: Een ander pension. Günter trok zijn opschrijfboekje tevoorschijn. De naam? We hebben nog niets geboekt. Günter keek op zijn horloge. Het is bijna halftwaalf. En jullie denken midden in het hoogseizoen op dit tijdstip nog wel een kamer te krijgen. Hij leunde een beetje naar voren. Moet ik dit geloven? Weet u zeker dat u niet van plan was heel hard naar Nederland te rijden, meneer Van Zanten? Er kwam geen antwoord. Daphne zag een spiertje trekken bij Henks rechteroog. Zijn blik was donker en onpeilbaar. Hij bezorgde haar rillingen. U beseft dat u zichzelf ongelooflijk verdacht maakt als u nu probeert weg te komen? Opnieuw geen antwoord. Günter trok een kaartje uit zijn zak en bood het aan Henk aan. Die verroerde geen vin. Uiteindelijk was het Thea die het aanpakte. Ik wil binnen een uur horen waar jullie verblijven, zei Günter. Hoor ik niets, dan ga ik ervan uit dat u probeert te vluchten en dat plaatst u boven aan mijn lijstje met verdachten. En reken er maar op dat de landsgrenzen u niet gaan helpen. Henk draaide zich zonder iets te zeggen om en verliet het pension. Thea dribbelde achter hem aan, de wielen van haar koffertje klonken hard op de plavuizen in de hal. De deur viel met een doffe klap achter hen dicht. Gaan jullie niet achter hen aan? vroeg Daphne. Nu komen ze alsnog weg. Günter schudde rustig zijn hoofd. Ik weet zeker dat ik binnen een uur van hen hoor. En anders hebben we ze zo weer te pakken. Ik heb geen grond om hem te arresteren, dus ik moet hem wel laten gaan. Maar net zei je... Een beetje bang maken kan geen kwaad. Hij haalde zijn mobiele telefoon uit zijn zak en keek naar het schermpje. Het ding trilde zo hard dat een ringtone een stuk stiller geweest zou zijn. Wolfsberg. Günter luisterde even. Daphne hield haar adem in. In gedachten had ze al honderd keer het moment beleefd dat ze het allermeeste vreesde. Dat er een lichaam gevonden zou worden. Maar Günter vroeg aan degene aan de andere kant van de lijn: Weet je zeker dat er sinds vanavond eentje weg is? Of was dat al eerder? Daphne liet langzaam haar adem ontsnappen. Geen lichaam. We komen er meteen aan. Zorg dat je geen sporen wist. Hij klapte de telefoon dicht en borg hem op in zijn zak. Dat was Franz, zei hij tegen Daphne. En daarna richting Elzo: Er is vanavond een sneeuwscooter gestolen bij de skischool. Daphnes mond viel open. Denk je... We sluiten niets uit. Hij trok de voordeur open. De deur sloeg dicht, er bleef kou in de hal hangen. De auto van de beide rechercheurs reed weg, maar meteen stopte er een andere auto. Daphne voelde dat haar hart begon te bonzen. Waren Henk en Thea teruggekomen? Wat als Henk het op haar had voorzien? De donkere blik in zijn ogen liet haar niet los. Hij was op leeftijd, maar toch zo veel sterker dan zij. Ze holde het kantoortje in en keek door de lamellen. De auto die stopte had een Oostenrijks kenteken. Het was ook een donkerblauwe Volkswagen, maar een kleiner model. Voorin zat een agent in uniform. Het achterportier werd geopend en Sven en Renske stapten uit. Daphne ging meteen de deur open doen. En? vroeg ze gespannen, hoewel ze al wist wat het antwoord zou zijn. Renske schudde vermoeid haar hoofd. Ze zag er tien jaar ouder uit dan die ochtend. Sven nam het woord: Ze zijn voor vannacht gestopt met zoeken. Daphne knikte, niet wetend wat ze moest zeggen. Uiteindelijk kwamen er woorden over haar lippen die ze zelf nietszeggend vond. Ik vind het zo erg voor jullie. Sven en Renske liepen naar binnen. De deur van de eetzaal zwaaide open en Julia en Emma vlogen hun moeder om de nek. Ze hadden zich vanavond sterk gehouden, maar nu Renske er was, begonnen ze allebei te huilen. Het verging hun moeder niet veel anders. Richard en Esther kwamen tevoorschijn, hun nieuwe vrienden onhandig troostend. De twee mannen sloegen elkaar op de rug, allebei met de intentie iets te zeggen, maar er kwamen geen woorden. Daphne redderde met koffie en thee en warme chocolademelk voor de meiden. Het was inmiddels bij middernacht, maar niemand die erover piekerde om naar bed te gaan. Anderhalf uur later, toen Renske en Sven alles wat er vandaag was gebeurd uit de doeken hadden gedaan, merkte Daphne dat ze huiverde en dat haar voeten ijskoud waren. In de open haard smeulde alleen nog wat. Ik ga even hout halen. Sven keek naar het smeulende restje hout. Marius is dol op de open haard, zei hij, meer tegen zichzelf dan tegen de rest. Als we hem thuis aan hebben, is hij er niet bij weg te slaan. Daphne zag dat Renske zijn hand vastpakte en erin kneep. Zo hard dat haar knokkels wit werden. Ze probeerden wanhopig steun te vinden bij elkaar, maar wie kon je steun geven bij zulke grote angst? Via de achterdeur liep ze naar buiten. Ze stak het parkeerplaatsje achter het pension over naar het houthok. Ze had Franz al tientallen keren gevraagd een houthok naast de achterdeur te maken, zodat ze niet zo hoefde te sjouwen, en even zo vaak had hij het beloofd, maar het was er nog nooit van gekomen. Daphne schoof het zeil opzij dat het gedroogde hout tegen neerslag beschermde en zocht half op de tast naar geschikte blokken. Het maanlicht drong niet fel genoeg door in deze donkere hoek en ze was de zaklamp vergeten. Plotseling verstijfde ze. Achter haar klonk een soort gekras. Het geluid van een schoen op bevroren sneeuw. Haar nekharen gingen overeind staan. Weer dat geluid. Ze durfde niet om te kijken. Kwam het dichterbij? Ze spitste haar oren, maar haar bonzende hart pompte het bloed zo hard rond dat ze alleen een gesuis hoorde. Ze woog het houtblok in haar hand. Het was groot genoeg om iemand hard mee te kunnen raken, maar het donker zou haar beletten goed te richten. Het geknerp van sneeuw klonk als een kanonschot door de nacht. Daphne onderdrukte een schreeuw. Ze hield in elke hand een houtblok en draaide zich uiterst langzaam om, zonder geluid te maken. Het zeil bewoog licht in de wind. Ze liet haar blik over het kleine parkeerplaatsje gaan. Niets te zien, maar ze wist zeker dat ze iemand had gehoord. Haar eigen oude Opel stond er, net als de gezinsautos van haar gasten. Franz BMW ontbrak, hij was nog altijd niet terug. Met haar elleboog voelde ze voorzichtig aan haar broekzak. Geen mobiel. Vanuit haar ooghoek zag ze een beweging. In een flits, daarna was het verdwenen. Het ging zo snel dat ze even twijfelde of ze het zich had verbeeld. Maar daarna dook er een gestalte op midden op de parkeerplaats. Hij keek in haar richting. Doordat hij de maan in zijn rug had, kon Daphne alleen een figuur onderscheiden. Ze zag geen gelaatstrekken, ze kon niet eens de kleur van zijn jas bepalen. De figuur bleef even staan. Daphne verroerde zich niet. Had hij haar gezien? Ze kneep zo hard in de houtblokken dat haar vingers pijn deden. Ze hief haar hand. Op dat moment draaide de figuur zich om en begon naar het huis te lopen. Daphne haalde zwaar adem. Ze had de achterdeur niet afgesloten. Ze moest in actie komen. Nu. Als hij eenmaal binnen was... Met trillende benen kwam ze in beweging. De figuur was nu bijna bij de achterdeur. Hij strekte zijn hand uit naar de deur. Het flauwe schijnsel van de buitenlamp verlichtte zijn jas en zijn muts. Met een ruk bleef Daphne staan. Franz? Als door een wesp gestoken draaide de figuur zich om. Jezus, ik schrik me kapot. Daphne voelde alle spanning van zich afglijden. Van pure opluchting begon ze te snikken. Meteen stond Franz naast haar. Schat, wat is er? Waarom huil je? Daphne kon niets uitbrengen. Ze snikte en hapte naar adem. Franz sloeg zijn armen om haar heen en hield haar vast. Is hij... begon hij, maar hij maakte die vraag niet af. Daphne schudde haar hoofd tegen het stugge materiaal van zijn winterjack. Nee, zei ze nog nasnikkend. Ik schrok van jou. Dat hele verhaal met Henk van Zanten heeft me bang gemaakt en toen hoorde ik iemand lopen terwijl ik bij de houtopslag was. Franz hield haar op een armlengte afstand. Wat is er met Henk van Zanten? Heeft Günter niet verteld dat hij verhoord is? Franz schudde zijn hoofd. Nee. Hoezo verhoord? Nou ja, ik weet niet of het officieel een verhoor is, maar Günter kwam hier met een andere agent om met Henk te praten. Hij wilde niet precies zeggen waarom. Maar toen Henk en Thea later weg wilden gaan, heb ik Günter gebeld en kwam hij meteen om te zeggen dat ze niet naar Nederland mochten gaan. Nu zitten ze in een ander pension. Franz blies zijn adem uit. Het vormde een wit wolkje in de donkere nachtlucht. Dat zou wel heel heftig zijn, als Henk er iets mee te maken had. Daphne knikte. Ik kan me bijna niet voorstellen dat we dan al zes jaar... Ze maakte die zin niet af. Wordt hij officieel verdacht? vroeg Franz. Daphne schudde haar hoofd. Volgens mij niet, want dan was hij wel gearresteerd, toch? Maar die man geeft me de kriebels. Ik ben doodsbang voor hem. Maar jij hebt hem toch niets misdaan? De manier waarop hij naar me keek, maakte me bang. Daarom schrok ik zo toen ik iemand hoorde lopen. Het is midden in de nacht, ik dacht dat hij was teruggekomen. Franz trok haar weer tegen zich aan. Het is voor ons allemaal een lange en moeilijke dag geweest. Sorry dat ik er niet was voor je, maar ik wilde niet naar huis gaan. Ik wilde op de piste blijven en daarna op de skischool. Ik voel me ontzettend verantwoordelijk, omdat Marius tijdens een les van ons is verdwenen. Jij kunt er niets aan doen. Wie gaf er les? Lindsay van Velzen. Ze is een goede lerares, ze werkt al een paar jaar bij ons. Ik kan me niet voorstellen dat ze niet opgelet heeft. Je kunt ook niet de hele tijd alle kinderen in het vizier hebben, zei Daphne. Hoe goed je ook oplet, je moet toch ook voor je kijken? Franz knikte nadenkend. Dat is wel waar, maar ik kan me echt niet voorstellen dat iemand zomaar een kind kan meenemen, zonder dat er ook maar één persoon is die het heeft gezien. Dan moet je wel heel snel zijn. Een ervaren skiër ís snel. Henk van Zanten is een ervaren skiër. Daphne voelde een rilling over haar rug gaan. Laten we naar binnen gaan. Vrijwel iedereen is nog wakker. Zijn Renske en Sven hier? Ja, ze zijn niet zo lang geleden hierheen gebracht. Het zoeken is nu gestopt, morgen gaat de politie weer verder. Hoe zat het trouwens met die verdwenen sneeuwscooter? Franz haalde zijn schouders op terwijl ze samen naar de achterdeur liepen. Ik weet niet of dat iets te maken heeft met Marius, maar het is wel raar dat er ineens een scooter is verdwenen. Dat is nog nooit gebeurd. Er is gewoon een ketting doorgeknipt en blijkbaar heeft de dief de scooter op een of andere manier aan de praat weten te krijgen. Het sleuteltje hangt nog gewoon in de sleutelkast. Hij trok de deur open. Een golf warmte spoelde hen tegemoet, maar het kon de kou die voor Daphnes gevoel diep in haar botten was getrokken, niet verdrijven. 10 Günter Wolfsberg wist niet of het door de plof kwam dat hij wakker schrok, maar toen hij overeind kwam, zag hij nog net de gestalte van de nachtreceptionist voorbijkomen. Althans, het deel van hem dat hij kon zien onder het randje van de neergelaten jaloezieën door. Hij wreef over zijn pijnlijke, stijve nek en keek ondertussen op zijn horloge. Een paar minuten over zes in de ochtend. Hij had twee uurtjes geslapen. Günter stond op, wreef over zijn gezicht om wakker te worden en trok de jaloezieën van zijn glazen kantoor omhoog. Rond drie uur vannacht had Günter even overwogen om naar huis te gaan en een paar uurtjes slaap te pakken. Maar hij had gevreesd dat hij eenmaal in bed over zijn slaap heen zou zijn en alleen maar zou gaan liggen malen over de zaak. Met als gevolg dat hij binnen een halfuur weer terug zou rijden naar het bureau. In plaats daarvan had hij doorgewerkt. Hij herinnerde zich dat hij het nog kwart voor vier had zien worden, daarna moest hij in slaap gesukkeld zijn met zijn hoofd voorover op zijn bureau. Die twee uurtjes hadden hem goed gedaan. Hij voelde zich niet meer zo duf, en met een paar bakken sterke koffie zou hij er weer tegenaan kunnen. Die koffie haalde hij niet uit het apparaat op de gang, waar water met koffiesmaak uit kwam. Hij trok zijn jack aan, klopte op zijn binnenzak om er zeker van te zijn dat hij zijn portemonnee bij zich had en opende de deur van zijn kantoor, op weg naar zijn vriend Bernd, die aan de overkant van de straat een koffietentje runde en dankzij zijn slapeloosheid altijd al voor zessen open was. In het voorbijgaan raapte Günter de ochtendkrant van de vloer, die de krantenbezorger door de bus had gegooid. Rupert Jostaf had vast een verhaaltje geschreven dat een heel klein beetje op feiten en heel veel op speculatie gebaseerd was. Hij hoopte dat het meeviel. Toen hij de krant omdraaide, vloekte hij binnensmonds. Drie grote fotos en maar liefst vijf kolommen tekst, recht onder het logo. Alle feitelijke informatie bij elkaar was misschien genoeg om twee kolommen te vullen, en daarvan bezat die rat van een Jostaf nog niet eens de helft. Wat betekende dat hier voor minstens vier kolommen aan onzin stond. Maar wat hem het meeste zorgen baarde, was de grote foto van Karl Grünefeld, pal naast die van Marius. Hij onderschatte de ontvoerder van Marius niet, hij ging ervan uit dat die wist dat de politie allang de vergelijking tussen deze twee zaken had getrokken. Maar nu was het feit dat de jongens op elkaar leken bij iedereen bekend. Hij had het als daderinformatie willen gebruiken, maar die troef was hem uit handen geslagen. Het collectieve geheugen was met de publicatie van deze foto immers danig opgefrist. Günter dacht met enige spijt aan zijn koffie, die zou moeten wachten. Hij nam de krant mee zijn kantoor in, sloot de deur en spreidde hem uit op zijn bureau. Het verhaal begon met de feitelijke verdwijning. Jostaf had blijkbaar wat mensen op de piste gesproken, misschien zelfs wel iemand van de politie. Iedere agent wist dat je je mond diende te houden tegenover de pers, maar er was er altijd wel eentje die dan net de journalist kende en toch wat informatie gaf. Gelukkig had Jostaf niet veel, las Günter. Hij had de verdwijning nogal globaal beschreven en daarna begon het speculeren. Dat het om dezelfde dader zou gaan als destijds in de zaak Grünefeld, dat de politie zelfs al iemand had aangehouden en dat de jongens misschien wel iets met elkaar te maken hadden. Günter fronste geërgerd zijn wenkbrauwen. Je reinste kolder. Hij belde Anton Jakobs, de communicatiechef van het korps. Die nam met een slaperige stem zijn telefoon op. Ochtendkrant gezien? vroeg Günter zonder begroeting. Nog niet. Beleg een persconferentie om elf uur om die onzin de wereld uit te helpen. Daarna hing hij op, greep de krant en ging alsnog weg om koffie te halen. Gezeten aan zijn tafeltje bij het raam met een dubbele espresso en een chocoladecroissant voor zich, herlas Günter het stuk in de krant. Hij wist dat het niet lang zou duren of heel Kirchberg, en de omgeving, zou dit lezen. Ook degene die hij nog niet had gebeld om over de verdwijning te vertellen. Daar kon hij nu niet meer onderuit. Het was iets voor halfzeven. Te vroeg om te bellen. Een uur later zat hij opnieuw op zijn kantoor, de krant opgevouwen op een puntje van het bureau. Hij had het nummer voor zijn neus liggen, de telefoon in de aanslag. In gedachten oefende hij wat hij zou zeggen. Hij had hem jaren niet gesproken. En nu ineens moest hij hem bellen om te zeggen dat er een kind was verdwenen dat verdomd veel leek op zijn zoon naar wie hij al twintig jaar zocht. Günter had vaak gedacht dat je kind beter dood kon zijn dan vermist. Die hoop, die vrat aan je. Wilhelm had gezegd dat zijn vrouw eraan was overleden. Feitelijk was het kanker geweest, maar Günter achtte het niet onwaarschijnlijk dat ze letterlijk ziek was geworden van de zorgen. Hij schudde zijn hoofd, liet dit soort gedachten niet toe. Alles kwam uiteindelijk neer op schuld. Hij toetste het nummer in. Werkte Wilhelm eigenlijk nog steeds op de pistebully, vroeg hij zich ineens af. Hij moest inmiddels de zeventig naderen, maar wat moest een man als hij met zijn pensioen? Wachten tot hij doodging, vereenzamen. Op de bully vereenzaamde je evengoed, maar dan had je in elk geval nog een invulling van je leven. Een taak. Iets om voor uit bed te komen. Er werd niet opgenomen. Günter liet de telefoon twintig keer overgaan, hing op en probeerde het opnieuw. Als Wilhelm afgelopen nacht had gewerkt, sliep hij nu nog. Tegen de tijd dat hij wakker werd, zou de verdwijning al overal groot in het nieuws zijn. Dan zou hij het via de televisie zien, inclusief de fotos van Karl die nu uit elk nieuwsarchief in de omgeving opgediept zouden worden. Weer geen gehoor. Hij keek naar het adres in het telefoonboek. Een straat in het centrum van Kitzbühel. Günter tastte naar zijn jack, dat altijd achter hem op de stoelleuning hing. Hij pakte zijn autosleutels, stak de krant onder zijn arm en verliet zijn kantoor. *** Ze wisten niets, stelde hij vast terwijl hij het stuk scande met zijn ogen. De fotos, naast elkaar. Hij glimlachte onwillekeurig. Het was bijna eng. In het stuk werd gefantaseerd over een band tussen de twee jongens. Hij snapte de behoefte aan duiding, waarom ze zo veel op elkaar leken. Maar hij wist het ook niet. Toeval, dan toch. De journalist had een hoop tekst bij elkaar geschraapt, een hoop onzin uitgebraakt over de voorpagina van de krant. De mensen zouden dit vreten. Nog voor het middag was, zouden de landelijke journaals hier aandacht aan geven. Het zou het belangrijkste nieuws van vandaag zijn. Gisteravond was het al even in het nieuws geweest, maar er was te weinig informatie. Geen input, geen item. Er moest om te beginnen beeldmateriaal zijn, veel beeld. Het journaal zou vandaag de onzin uit deze krant adopteren, het nog wat opkloppen, een oen op straat naar zn mening vragen en hup, met zon itempje was de verdwijning ineens het belangrijkste nieuws van de dag. Hij verheugde zich er niet op. Het liegen deed hij niet voor zijn lol, maar het hoorde erbij. Zijn gezicht in de plooi houden zou geen probleem zijn. Dat deed hij in feite al jaren. Hij keek naar het kind, inmiddels goed wakker. Marius had zich in een hoek gedrukt, zo ver mogelijk bij hem vandaan. Hij was bang. Ze vinden me wel, zei hij met trillende stem. De politie komt me halen en dan sluiten ze jou op. Hij lachte zacht, vergoelijkend. De onschuld van een kind. Die Polizei? Ja! Marius stem was hoog van angst. Ze vinden me wel en dan ga jij naar de gevangenis! Hij keek naar de jongen. Nu hij bang was, was de gelijkenis minder, maar nog steeds aanzienlijk. Hij stond op. Het moment was daar. *** Sinds de nieuwe districtsverdeling binnen het korps kwam Günter zelden nog in Kitzbühel. Althans, niet in dit gedeelte van het centrum. Hij reed weleens naar het hoofdbureau aan de andere kant van de stad, maar alleen als het echt niet anders kon. Het liefst concentreerde hij zich op Kirchberg, zijn eigen terrein. Overleg op het grootste bureau in de regio betekende meestal de aankondiging van een nieuwe bezuinigingsronde. Of er moest een heel grote zaak spelen, zoals nu. De persconferentie zou straks ongetwijfeld op het hoofdbureau worden gegeven. Günter had besloten Anton bij te praten en zelf zijn tijd beter te benutten. Hij hoopte dat hij daarmee wegkwam. Hij parkeerde zijn auto twintig meter van het huis waar hij moest zijn en liep een stukje terug. Pal voor de deur was een plek vrij, maar hij wilde niet het risico lopen dat Wilhelm de auto zou herkennen en niet open zou doen. Hij had geen idee in welke staat hij de man zou aantreffen. Slaperig, waarschijnlijk, maar verder? Hij belde aan en wachtte. De straat was uitgestorven. Blijkbaar ging hier niemand vroeg naar zn werk. Als men al werk had. De huizen maakten een vervallen indruk. Günter drukte opnieuw op de bel, langer deze keer. Hij zette een stap achteruit en keek naar boven. Volgens het adres in het telefoonboek woonde Wilhelm in het appartement op de eerste verdieping. Achter een balkonnetje was een groot raam te zien, met verschoten gordijnen. Ze waren gesloten. Günter spitste zijn oren toen hij gestommel meende te horen. Maar toen hij beter luisterde, leek het geluid verdwenen. Hij hield de bel voor de derde keer ingedrukt, een seconde of tien. Weer dat geluid. Er leek eindelijk iemand op de trap te lopen. Gemorrel aan het slot en de deur die een stukje open ging. Een man in een groezelig wit T-shirt en een vale joggingbroek. Boven op zijn hoofd was hij kaal, het haar aan de zijkanten zat rommelig. Maar het was onmiskenbaar Wilhelm Grünefeld. Hij was oud geworden. Even stonden ze zwijgend tegenover elkaar. Wilhelm verbrak de stilte. Wel, als dat Günter Wolfsberg niet is. Wilhelm. Wat wil je? Er konden jaren verstrijken, maar de hatelijkheid zou nooit verdwijnen. Praten, zei Günter. Wilhelm leunde tegen de deurpost. Over die verdwijning, zeker? Günter stak hem de krant toe. Je hebt erover gehoord? Wilhelm pakte het nieuwsblad aan en bekeek de voorpagina. Günter zag een kloppende ader bij zijn slaap, verder vertoonde de man geen enkele reactie bij het zien van de foto van zijn zoon. Wat wil je? herhaalde hij. Ik vond dat ik naar je toe moest komen voor je die krant onder ogen kreeg. Het kind is het evenbeeld van Karl. Dat kan ik zelf ook wel zien. Wil je me vertellen dat jullie opnieuw naar mijn zoon gaan zoeken? Alsof je hem na al die jaren ineens wel kunt vinden. Günter snakte naar een sigaret. Zijn vingers speelden in zijn jaszak met het pakje, maar hij stak er uit beleefdheid geen op. Nee, dat kom ik je niet vertellen. Maar ik wil wel met je praten. Wilhelm keek hem geringschattend aan. Uiteindelijk liet hij de voordeur los en slofte de trap op. Günter vatte het op als een uitnodiging om verder te lopen. Hij kreeg een onbehaaglijk gevoel van Wilhelm en tegelijkertijd kon hij de man zijn hatelijkheid niet kwalijk nemen. Günter symboliseerde de politie. De politie die zijn zoon niet levend had kunnen terugbrengen. Die zijn zoon überhaupt niet had kunnen terugbrengen. Wilhelm was zijn vertrouwen in de mensheid als geheel kwijt, en in de politie in het bijzonder. Hoe graag Günter ook wilde dat het anders was. Hij probeerde niet aan zijn vader te denken. Niet persoonlijk worden nu. Hij was hier om zijn werk te doen en niet meer dan dat. Achter Wilhelm aan liep hij het appartement op de eerste etage binnen. Hij moest zijn best doen om niet te laten merken dat hij schrok. Wihelms huis was kaal en afgeleefd. Er lag een houten vloer die op veel plekken beschadigd en versleten was. De weinige meubels waren al een jaar of tien aan vervanging toe en Günter vermoedde dat het ook ongeveer zo lang geleden was dat het huis voor het laatst goed was schoongemaakt. Op tafel stond een aangebroken fles whisky en een bord met hard geworden ketchupresten en wat kruimels. Overal stonden asbakken en in het huis hing de walm van verschraalde rook. Die walm vermengde zich met verse rook toen Wilhelm een sigaret opstak. Günter opende zijn eigen pakje. Wilhelm hield hem een aansteker voor en even rookten ze zwijgend. Toen spreidde Wilhelm de krant uit op tafel. Hij snoof zacht en schudde zijn hoofd. Ken je het kind? vroeg Günter. Nooit gezien. De gelijkenis is groot. Wilhelm nam een flinke trek van zijn sigaret en liet de rook langzaam ontsnappen. Ik zie ook veel verschillen. De gelijkenis is te groot om de zaken niet naast elkaar te leggen. Wilhelm schokschouderde. Je hebt al iemand gearresteerd, zie ik. Onzin, zei Günter hard. We hebben een gesprek gevoerd, maar dat heeft niets concreets opgeleverd. Die verdomde journalist trekt overhaaste conclusies. Wilhelm keek hem recht aan. Wat kom je hier doen? Günter maakte een gebaar richting de krant. Ik wilde je die persoonlijk geven. Zodat je hem niet ergens zou zien liggen zonder het te weten. Hij wist dat het in Wilhelms ogen geen echt antwoord op de vraag was. Het verandert niets. Günter drukte zijn sigaret uit in een toch al volle asbak. Ik weet het. Het brengt Karl niet terug. Heropen je de zaak? Wilhelm keek hem met samengeknepen ogen aan. Günter wist dat dat voor hem een nachtmerrie zou zijn. Wilhelms hoop was al jaren vervlogen. Karl zou niet terugkomen en Wilhelms gelukkige leven al helemaal niet. Een heropening zou alleen maar betekenen dat oude pijn opnieuw beleefd moest worden. We kijken ernaar, maar vooralsnog verandert er niets. De enige zaak die we nu onderzoeken, is de verdwijning van Marius. Wilhelm knikte licht, maar leek niet opgelucht of gerustgesteld. Eigenlijk, bedacht Günter, was er in zijn bleekblauwe ogen geen enkele emotie te zien. Hij wilde weg. Hij had zijn plicht gedaan, had Wilhelm persoonlijk ingelicht over de zaak en had de afkeuring ondergaan die nooit minder was geworden. Hij had zich er niet makkelijk vanaf gemaakt met een telefoontje, maar zijn gezicht laten zien. Zijn taak zat erop. En toch kon hij niet weg voor hij de laatste vraag had gesteld. Hij schraapte zijn keel. Ik vind het heel vervelend, maar ik moet dit vragen. Waar was je gisterochtend rond elf uur? Wilhelm keek hem ongelovig aan. Ik ben nu ineens verdachte? Iedereen die ook maar iets met Karl of Marius te maken heeft gehad, krijgt deze vraag. Wilhelm spuugde het antwoord bijna uit. In bed. Ik werk op de pistebully en was pas om vijf uur s ochtends thuis. Ik sta nooit op voor twee uur s middags. Günter liet de vraag of iemand dat kon bevestigen maar achterwege. Een paar minuten later stond hij buiten. De koude ochtendlucht verdreef het gevoel dat hij aan het bezoek aan Wilhelm Grünefeld had overgehouden maar gedeeltelijk. Hij had nog geen behoefte om naar het hoofdbureau te gaan, ook al zou Anton er inmiddels wel zijn. In plaats daarvan liep hij naar het sigarenwinkeltje op de hoek van de straat om een nieuwe krant te kopen. Voor hij met de communicatieafdeling in conclaaf moest, wilde hij eerst voor zichzelf op een rijtje zetten welke feiten in het artikel wel en niet klopten. Hij was de enige klant in de zaak. Goedemorgen, zei de winkelier. Goedemorgen. Günter wees naar het stapeltje nog niet uitgepakte kranten achter de toonbank. Eentje daarvan, graag. En een pakje Camel. Light? Hij trok een gezicht. De winkelier pakte de sigaretten en de krant. Das toch ook wat, hè, dat ze nou zon kind hebben meegenomen dat precies op die ene lijkt die ze nooit hebben gevonden. Günter knikte. Hij gooide wat kleingeld op de toonbank en wilde de krant al meegrissen. Maar de winkelier, blij met de aanspraak, liet hem niet zomaar gaan. Wist u dat de vader van dat jongetje hierachter woont? Günter keek hem aan. Werkelijk? Hij kwam hier gisteren nog sigaretten halen. Hoe laat was dat? De man keek verwonderd, maar zei: Even denken, dat moet iets na de middag zijn geweest. Ja, want ik ben tussen twaalf en één gesloten. Mijn vrouw wil dat ik thuis eet, vandaar. Het is niet meer van deze tijd, dat weet ik ook wel, maar de klanten accepteren het gelukkig. En daarna kwam deze man sigaretten halen? Ja. Ik had net de winkel weer open gegooid, dus het kan hooguit een paar minuten na enen zijn geweest. Hij keek Günter aan. Hoezo? Nee, niks. Interesse. De sigarenboer leek het niet raar te vinden. Zijn blik kreeg iets afwezigs en hij steunde met zijn handen op de toonbank. Die arme man, hij is nooit over de dood van zijn zoon heen gekomen. O, hoor mij nou! Je gaat er toch van uit dat zon kind dood is, hè, ook al is hij nooit gevonden. Ja. Günter stopte de sigaretten in zijn jaszak en tikte met de krant aan zijn denkbeeldige hoed. Prettige dag verder. Hij verliet het zaakje en overdacht razendsnel zijn opties. Moest hij teruggaan en Wilhelm confronteren met zijn leugen? Hij voelde daar nog niet voor. Wilhelm leek een geknakte oude man, maar Günter wist dat hij slim was. En snel. Als Günter zich nu al in de kaart liet kijken, zou Wilhelm sluw genoeg zijn om eventueel bewijs weg te werken. Het was beter om hem in de waan te laten dat de politie vooral met hem te doen had, al wist Günter dat Wilhelm niet het soort man was dat in de waan gelaten kon worden. De verdwijning van Karl had hem wantrouwend gemaakt naar de hele wereld toe, en in het bijzonder de politie van Kirchberg en Kitzbühel. Günter liep naar zijn auto en stapte in. Hij haalde een pen uit zijn binnenzak. Pas toen hij het stuk van Rupert Jostaf grondig had doorgelezen en alle onwaarheden had omcirkeld, startte hij de motor. De persconferentie kon hem gestolen worden. Hij zou de krant op Antons bureau gooien en zo snel mogelijk terugrijden naar het bureau in Kirchberg. Hij had werk te doen. *** Daphne tikte met haar vinger tegen de krant. Ze had jam gemorst op de foto van de door politie bevolkte piste, waardoor er nu een rode vlek op de witte sneeuw zat. Het zag er luguber uit. Ze veegde de kruimels weg die Franz vanochtend al op de voorpagina had achtergelaten, toen hij tijdens zijn ontbijt het artikel had gelezen. Ze had net zelf het artikel uitgelezen en wist niet zo goed wat ze ervan moest denken. Als het waar was wat hier stond, wist de politie veel meer dan ze wilden zeggen. Maar aan de andere kant, Henk van Zanten was in de krant aangemerkt als de hoofdverdachte, terwijl er blijkbaar niet genoeg grond was om hem te arresteren. Misschien was het artikel wel behoorlijk opgeklopt. Ze had eerder het gevoel dat de politie met lege handen stond. Ze keek naar de fotos van beide jongens, die vanaf een ongeveer gelijke hoek naar de camera keken, wat de gelijkenis alleen maar groter maakte. Afgelopen nacht had ze, toen zij en Franz uiteindelijk om halfvijf naar bed gingen, geen oog dichtgedaan. Ook Renske en Sven waren naar hun appartement gegaan, nadat ze een aantal uur eerder al hun dochters in bed hadden gelegd. De meiden hadden wel even geslapen, hun ouders niet. Daphne zelf had uren liggen malen. Had ze Henk van Zanten dan zo verkeerd ingeschat? Ze probeerde elk woord dat hij tegen haar had gesproken na te gaan. Had ze iets over het hoofd gezien? Een aanwijzing? Ze had nauwelijks met Henk en Thea gesproken. Die spaarzame woorden hadden toch niets bevat waar ze nu, in het licht van wat er was gebeurd, anders naar moest kijken? Ze bleef maar piekeren, maar ze kon niets bedenken. Met een druk op de knop zette ze de televisie aan. Het regionale ontbijtnieuws was bezig, dat elke ochtend een paar uur lang in een carrousel draaide. De verdwijning van Marius was gisteren al belangrijk nieuws geweest, maar met de toegevoegde informatie uit de krant dat de politie een verdachte op het oog had, was het helemaal opgeschaald naar hét hoofditem. Beelden van de piste werden getoond, zowel van de zoekactie gisteren als van vanochtend. Anders dan anders werd elk halfuur een nieuw journaal in elkaar gezet. Normaal ging één uitzending zeker twee uur mee. Het weerbericht werd getoond. Er werd een stralende dag voorspeld. Dat was in elk geval gunstig bij het zoeken. De eindtune van het journaal werd onmiddellijk gevolgd door het beginmuziekje. De jonge, blonde presentatrice kwam in beeld. In de buurt van Pengelstein is de sneeuwscooter gevonden die afgelopen nacht werd ontvreemd bij skischool Geoff von Grödel, de skischool waar Marius Donkervoort les had ten tijde van zijn verdwijning. De politie vermoedt dat de verdwenen sneeuwscooter te maken heeft met de zaakMarius en onderzoekt de vindplaats zorgvuldig. Er werd een filmpje getoond van de vindplaats, die inmiddels was afgezet. Een groep agenten was bezig met sporenonderzoek. De voice-over zei: De politie kan niet zeggen of de vindplaats van de scooter een indicatie is van waar Marius zich kan bevinden. Daarvoor moet eerst verder onderzoek worden gedaan. Om elf uur wordt een persconferentie gegeven. Het journaal ging verder met een item over een gevecht dat vannacht had plaatsgevonden bij een van de discotheken. Daphne zette de televisie uit. Ze durfde bijna geen hoop te hebben dat de gevonden sneeuwscooter een aanwijzing zou vormen die zou leiden tot de vindplaats van Marius. Hij was al bijna een etmaal weg. Nog een etmaal erbij en er zou minder en minder worden gezocht. Nog een dag erbij, een week, een maand. Zou met Marius hetzelfde gebeuren als met Karl Grünefeld? Ze had weleens van de naam gehoord, maar echt verdiept had ze zich niet in de zaak. Nu ze zich onrustig voelde en er verder niet veel uit haar vingers kwam, pakte ze haar laptop. Ze googelde de naam. Er kwamen veel recente hits, nieuwssites die naar het verdwenen kind verwezen in relatie tot Marius verdwijning. De foto die in de krant stond, stond ook overal op internet. Ze scrolde naar beneden, de nieuwssites voorbij. Er was blijkbaar nog een Karl Grünefeld, die een Facebook- en een Twitteraccount had. Uiteindelijk kwam ze bij sites die verwezen naar de verdwijning van de jongen, precies twintig jaar geleden. Ze las de korte nieuwsberichtjes, allemaal gepubliceerd in de eerste maanden na de verdwijning. Tips die door de politie werden onderzocht, weggetjes die uiteindelijk toch dood bleken te lopen, aanwijzingen waar zowel de politie als de familie van Karl zich aan vastklampte. Ze scande de berichten. De verdwijning was destijds het gesprek van de dag geweest in het dorp. De criminaliteit in de omgeving was laag en zon brute misdaad was zeldzaam, zeker in die tijd. Iedereen leefde mee met de familie. Daphne kwam een nieuwsbericht tegen over de ouders van Karl, die de dader opriepen om, als Karl dood was, in elk geval het lichaam van hun zoon terug te geven. Om hun de gelegenheid te geven te rouwen. Daphne las de wanhopige woorden met een brok in haar keel. Haar naam viel op de naam van de vader. Wilhelm Grünefeld. De achternaam kwam veel voor in de omgeving, maar het was wel toevallig dat de vader van Karl naast dezelfde achternaam ook nog eens dezelfde voornaam had als de vader van Franz. Een onaangenaam gevoel bekroop haar. Franz vader was hertrouwd, Franz had het niet met zijn stiefmoeder kunnen vinden en had daarom de naam van zijn moeder aangenomen. Dat wist ze, hij had het haar verteld. Ze wist ook hoe zijn vader heette, maar meer informatie over zijn familie had ze bijna niet. Ja, er was nog een kind gekomen. Een halfbroertje. Daphne wist zijn naam niet, voor zover ze wist, had Franz geen contact met hem. Logisch, het nieuwe broertje was zijn concurrent geworden. Daphne had er zelden naar gevraagd, was er ook nooit echt nieuwsgierig naar geweest. Franz wilde er niet over praten en dat respecteerde ze. Niet dat hij dat ooit met zo veel woorden had gezegd, maar ze had het altijd aan zijn houding gemerkt en aan zijn antwoorden als zij al eens vragen stelde. Altijd kortaf. Al vrij snel na het begin van hun relatie had ze het onderwerp laten rusten. Tot nu. Ze voelde zich opgejaagd, alsof ze iets belangrijks over het hoofd zag. Haar ogen schoten over het scherm. Ze googelde Wilhelm Grünefeld. Zijn naam kwam voor in een aantal berichten over Karl. Nergens stond een foto bij. Ze scrolde naar beneden en klikte door naar de volgende pagina. Uiteindelijk vond ze wat ze zocht op een site van een landelijke krant, die een digitaal dossier over de verdwijning van Karl had aangelegd, dat in het licht van de recente gebeurtenissen ineens op de homepage was geplaatst. Er zat een filmpje bij van een oud journaal. Daphne klikte het aan. Ze merkte dat de hand waarmee ze de muis bediende, licht trilde. Ze zag beelden van de piste waar Karl was verdwenen. Agenten bezig met hun onderzoek. Schokkend, de gelijkenis met gisteren en vandaag. Alleen de uniformen waren anders, en de snorren van de agenten groter. Het duurde even, maar toen kwam Wilhelm Grünefeld in beeld. Daphne zette het filmpje stil. Wilhelm stond een beetje op de achtergrond, twintig jaar jonger dan nu en bovendien was de kwaliteit van het filmpje slecht, maar het leed geen enkele twijfel dat het hem was. Ze voelde het zweet op haar rug prikken. Moeizaam slikte ze. Als Wilhelm de vader van Karl was, dan was Franz zijn halfbroer. Het begon haar te duizelen. Ze had het afgelopen nacht met Franz over de zaak gehad. Waarom had hij niet gezegd dat Karl zijn halfbroertje was? Hij mocht dan altijd slecht contact hebben gehad met Wilhelm, hij kwam er wel over de vloer. Hij moest met Karl aan de eettafel hebben gezeten, met hem hebben gespeeld, misschien waren ze wel op vakantie geweest. De verdwijning van Karl moest Franz hebben aangegrepen. Hij moest ervan wakker hebben gelegen, hij moest zich toch hebben afgevraagd waar zijn halfbroertje gebleven was. Was hij bezorgd geweest om Karl? Had hij geholpen met zoeken? En nu, nu er een soortgelijke zaak speelde, zou hij toch wel hebben gezegd dat Karl familie van hem was? Ze hadden het er nota bene over gehad! Daphne probeerde rustig te worden. Er was vast een logische verklaring voor. Misschien wist Franz niet dat Karl zijn halfbroertje was? Ze schudde driftig met haar hoofd. Nee, dat kon niet. Al was Franz minstens achttien jaar oud toen Karl werd geboren, hij moest van het bestaan van zijn halfbroertje op de hoogte zijn geweest. Had hij niet ooit gezegd dat hij al twintig jaar nauwelijks contact met zijn vader had? Daphne schrok. Twintig jaar. Dat zou betekenen dat Franz het contact met zijn vader min of meer had verbroken in de tijd dat Karl verdween. Was er een verband? Ze probeerde logisch te redeneren. Misschien had Wilhelm door de verdwijning van zijn ene zoon de interesse in zijn andere helemaal verloren. Was hij in zichzelf gekeerd geraakt, verbitterd wellicht. Misschien was dat voor Franz wel de reden geweest om de stekker uit het contact met zijn vader te trekken, iets wat hij eigenlijk al eerder had gewild. Haar gedachten raasden rond, botsten tegen elkaar en raasden vervolgens weer een andere kant op. Er klopte zo veel niet dat ze niet eens wist waar te beginnen. Eerst moest ze antwoord krijgen op de vraag waarom Franz haar niets had verteld. Ze pakte haar mobiele telefoon en belde hem, maar hing meteen weer op. Wat moest ze zeggen? Hem telefonisch confronteren met haar ontdekking leek haar geen goed idee. Er moest een reden zijn waarom Franz haar niets had verteld. Vond hij het te moeilijk om over te praten? Dat leek haar de meest waarschijnlijke verklaring. Zijn jeugd was Franz zwakke plek. De keren dat hij erover had gepraat, was het initiatief altijd van Daphne gekomen. Franz had antwoord gegeven op haar vragen, maar ook niet meer dan dat. Hij had verteld over de scheiding van zijn ouders, toen hij net acht jaar was. Op een avond was zijn moeder naar zijn slaapkamer gekomen en had hem verteld dat er een paar dingen gingen veranderen. Papa ging ergens anders wonen. Niet zo lang daarna was Franz erachter gekomen dat hij een andere vrouw had. Daphne had Franz gevraagd wat zijn gevoel was toen zijn vader wegging en toen hij erachter kwam dat er een andere vrouw was, maar daar had ze nooit antwoord op gekregen. Ze de vraag stelde ongeveer een halfjaar nadat ze waren gaan samenwonen en ze op een avond in zon stemming was dat ze wilde praten. Ze zag zichzelf nog zitten, glaasje wijn in de hand, bij de open haard. Het was gezellig geweest, al had ze wel gemerkt dat Franz wat onwillig antwoord had gegeven op haar vragen. Maar toen ze naar zijn gevoel had gevraagd, was hij dichtgeklapt. Hij was opgestaan om een nieuwe fles wijn te pakken en toen hij terugkwam, was hij over iets anders begonnen. Daphne had hem er nooit meer naar gevraagd. Haar telefoon ging en ze schrok. Het was Franz. Ze moest opnemen en zo normaal mogelijk doen. Pas als hij vanavond thuis was, wilde ze hem vragen naar het verleden dat hij voor haar had verzwegen. Hé, zei ze, proberend een zekere vrolijkheid in haar stem te leggen. Ha schat. Je had gebeld? Ja, maar ik eh... moest jou niet hebben. Ik drukte op het verkeerde nummer. O, oké. Hoe is het? Ik ben bij de sneeuwscooter. Günter vroeg of ik wilde komen checken of het inderdaad die van de skischool is. En? Het is hem. En nu? Een windvlaag recht in de telefoon maakte dat Franz woorden onverstaanbaar waren. Toen de wind over was, hoorde Daphne alleen: ...weten ze nog niks. Hoe was het op de skischool? Daar ben ik niet geweest. De scooter werd gevonden toen ik op weg was naar de skischool en dus ben ik meteen naar Pengelstein gereden. Daphne fronste. Franz was die ochtend al vroeg vertrokken. Hebben ze de scooter in het donker gevonden? Ja, ik geloof het wel. Een vroege wandelaar, volgens mij iemand die zn hond uitliet, vond het raar om daar een sneeuwscooter aan te treffen. Dus die heeft de politie gebeld. Gelukkig dat sommige mensen zo goed opletten. Ja. Alhoewel de dief niet bepaald moeite heeft gedaan de scooter weg te moffelen of zoiets. Hij staat bijna midden op het pad. Dat is raar. Alsof iemand wilde dat hij werd gevonden. Dat zei de politie ook al. Ze zijn nu bezig met onderzoek. De omgeving is afgezet. O, ik moet ophangen, iemand wil iets vragen. Ik bel je later. Nog voor Daphne gedag kon zeggen, was de verbinding al verbroken. Ze keek op de klok. Bijna halftien. Ze moest echt aan de slag, al wist ze nu al dat ze haar gedachten er vandaag maar moeilijk bij zou kunnen houden. 11 Henk van Zanten liegt ook, maar dat is nog niet genoeg om iemand op te pakken. Günter kneep zijn lege koffiebekertje samen en mikte het in de prullenbak, een techniek die hij in de loop der jaren had geperfectioneerd. Hij keek Elzo met een schuin hoofd aan. Dat kan een vergissing zijn. Vrouwen en kaartlezen. Zoiets. Elzo snoof. Geloof je het zelf? Het is een optie waar we rekening mee moeten houden. Bij Wilhelm ligt dat anders. Laten we hem dan ophalen. Günter schudde zijn hoofd. Ik wil eerst meer achtergrondonderzoek doen. Nu is hij nog niet op zijn hoede. Zodra hij weet dat we iets tegen hem hebben gevonden, gaat hij moeite doen zijn sporen te wissen. Maar als hij meer weet dan hij zegt, moeten we hem toch zo snel mogelijk verhoren? Hij gaat ons dat niet zomaar vertellen. Ik stuur een auto naar zijn huis om hem in de gaten te laten houden. Hij greep de telefoonhoorn en belde een collega. Binnen een paar minuten was het geregeld. Er zou de rest van de dag een anonieme politieauto in de straat staan van waaruit Wilhelms gangen nagegaan werden. Günter koesterde hoop dat ze aan het eind van de dag meer wisten, al wist hij dat Wilhelm, mocht hij er iets mee te maken hebben, ontzettend op zijn hoede zou zijn. Elzo verdween naar zijn eigen werkplek en Günter leunde achterover in zijn bureaustoel. Naast het bekende gevoel van opwinding dat een draadje in een lopende zaak altijd opleverde, veroorzaakt door de hoop dat ze in staat zouden zijn de verdwijning snel op te lossen, voelde hij nog iets. Was het spijt? Niet echt. Meer een diep geworteld schuldgevoel naar zijn vader toe dat hij niet de politieagent was geworden die hij zo graag had willen zijn. Als Karl destijds gered was, had het leven van Wilhelm er heel anders uitgezien. Zijn vader gaf om Wilhelm en Günter wist dat het hem pijn zou hebben gedaan als hij had gezien hoe het nu met zijn vriend ging. En toch was er niets wat Günter kon doen om hem te helpen. Sterker nog, hij moest de leugen van Wilhelm serieus nemen en hem aanmerken als een potentiële verdachte, anders deed hij zijn werk als rechercheur niet goed. Hij ging in gedachten terug naar twintig jaar geleden. Hij was vijfentwintig geweest, wat betekende dat hij Wilhelm toen al twintig jaar kende. De vermissing kwam binnen via de meldkamer, als jonge hond had Günter meteen klaargestaan om naar de piste te gaan. Hij zat in de eerste groep die er arriveerde. Eenmaal boven zag hij Wilhelm staan, tussen een groep andere mensen. Meteen had hij geweten dat het om Karl ging. Het was iets in de houding geweest van de toen grote, charismatische man. Stond hij iets gebogen? Had hij hangende schouders? Günter wist niet waaraan hij het had gezien, maar hij wist wel dat Wilhelms fiere houding na de verdwijning van Karl nooit meer was teruggekeerd. Geknakt, dat was het woord om hem mee te omschrijven. De eerste uren was er goede hoop geweest dat Karl gevonden zou worden. Net als bij Marius: er werd gesproken over verdwalen, misschien was de ondernemende Karl iets te ver gegaan in zijn zoektocht naar avontuur en wist hij de weg terug niet meer. Toen de avond viel, was langzaamaan het woord ontvoering erin geslopen. Wilhelm had een goede baan bij de gemeente, maar miljonair was hij zeker niet. Geld kon het motief niet zijn. Er waren rijkeluiskindjes in de omgeving, wonend in de mooiste huizen met fenomenaal uitzicht over de bergen. Als iemand geld wilde verdienen door een kind te ontvoeren, had hij honderd procent zeker een van die kinderen gepakt. De dagen waren verstreken, en daarna de weken, de maanden en de jaren en nog altijd wist Günter het motief niet. Hij geloofde niet in de eenzame-gek-theorie, die uiteindelijk door zijn collegas en zijn meerderen was bedacht als verklaring voor de vermissing. Dit was niet het werk van een gelegenheidsviezerik, uit op een lustmoord op een jong jongetje. Zon dader liet sporen na, zeker in de sneeuw. Het had in de anderhalve dag na de verdwijning van Karl niet of nauwelijks gesneeuwd. Ze zouden elk spoor, hoe klein ook, hebben gevonden. Maar het was er niet. De enige die dit kon, was iemand die verdomd goed voorbereid was, de omstandigheden in het gebied op zn duimpje kende en er lang over had gedaan om de perfecte misdaad te plegen. In gedachten liep hij de verdachten van destijds na. Omdat de lustmoord – ondanks het ontbreken van een lichaam ging Günter ervan uit dat Karl niet meer leefde – de meest gangbare theorie was, bestond het rijtje verdachten grotendeels uit mannen die voor een dergelijke misdaad het juiste profiel hadden. Zij waren het niet geweest. Toen niet, en nu ook niet. Henk van Zanten was een outsider. Günter liet de norse Nederlander door zijn gedachten gaan. Het was nergens op gebaseerd, maar zijn gevoel zei dat het noemen van een andere route een oprechte fout van Thea was geweest. Misschien wel een fout die Henk vrijpleitte, al zou een dergelijke theorie natuurlijk officieel nooit standhouden. Maar als Henk werkelijk iets te verbergen had, had hij zijn verhaal over waar hij die dag was geweest toch wel met zijn vrouw afgestemd? Dan zou ze zon fout juist niet hebben gemaakt. Henks gangen werden nog steeds nagegaan, maar er kwam niets uit. Vanochtend was hij naar de piste vertrokken om samen met Thea te gaan skiën, had Günter inmiddels doorgekregen. Het enige wat je Henk kon verwijten, was dat hij niet ontzettend onder de indruk leek van de verdenking, en dat pleitte zowel voor als tegen hem. Günter zette Henk van Zanten uit zijn gedachten. Hij verplaatste ze weer naar Wilhelm Grünefeld. Als het waar was wat de sigarenhandelaar zei, dan had Wilhelm dus moedwillig gelogen op een vraag die volgens Günter vrij onschuldig was geweest. Ze hadden zo veel mensen gevraagd waar ze op de ochtend van Marius verdwijning waren geweest. Mensen die niet verdacht werden. Het was een standaardvraag en je loog alleen over het antwoord als je iets te verbergen had. Günter probeerde zich te herinneren of er destijds bij de verdwijning van Karl verdenkingen richting Wilhelm waren geweest. Ervaring leerde dat het bij dit soort zaken niet zelden gebeurde dat uiteindelijk de op het oog zeer bezorgde vader of moeder degene was die na een lange zoektocht in de cel verdween. Liefde en haat lagen dicht bij elkaar, en het lijntje ertussen was maar dun. Maar bij Wilhelm en zijn vrouw was het anders geweest. Günter kon zich niet herinneren dat hun integriteit en eerlijkheid in twijfel waren getrokken. Natuurlijk waren hun gangen nagegaan, net zoals dat nu bij Renske en Sven gebeurde. Er was niets uitgekomen. De recherche had met mensen in de omgeving van Wilhelm en Helga gesproken, maar er was nauwelijks een negatief woord over hen gesproken. Ja, door Wilhelms ex-vrouw die hij in de steek had gelaten, maar Günter had niet anders verwacht. Toch had ook zij zijn kwaliteiten als vader niet afgekraakt. Althans, niet richting Karl. Zijn lievelingetje, had ze het kind genoemd. Haar eigen zoon, Franz, werd daardoor tekortgedaan, vond zij. Dat Franz niet in superlatieven over zijn vader had gesproken, was voor Günter dan ook geen verrassing geweest. Hij had hem verweten dat hij voor zijn verantwoordelijkheden was weggelopen, dat hij niet de liefhebbende vader was waar iedereen hem voor hield. Günter had gevraagd wat Franz daarmee bedoelde, maar een echt antwoord had hij niet gekregen. De wrok van het kind dat zich in de steek gelaten voelde, stak diep. Daar had hij het maar op gehouden. Maar nu... Had Wilhelm een motief? Günter trok een schrijfblok naar zich toe en schreef de naam van de man boven aan een leeg vel. Daaronder kwam het woord motief te staan. Als je de link tussen Marius en Karl als uitgangspunt nam, zou het motief iets als jaloezie kunnen zijn. Jaloezie op de ouders van Marius dat hun zoon wel leefde. Günter zette het woord neer, maar kraste het even later weer door. Het was te vergezocht. Zo kon je het halve dorp wel van een motief voorzien. Misschien had Wilhelm alleen gelogen uit angst voor een verdenking. Hij was slim en hij wist hoe de politie werkte. Dat hij lag te slapen was niet te checken, maar het was gezien zijn werktijden wel logisch. Als hij toegaf dat hij de deur uit was gegaan, maakte dat hem misschien wel meer verdacht. De derde optie was dat hij simpelweg was vergeten dat hij sigaretten was gaan halen. Günter speelde even met die gedachte, maar schudde toen zijn hoofd. Wilhelm vergat zoiets niet. Hij maakte wat aantekeningen van zijn gedachten en sloot het schrijfblok. Concreet hadden ze niets anders dan een man die twee uur na de verdwijning op straat was gezien. Concreet hadden ze eigenlijk helemaal niets. Hij maakte zich op voor het gesprek met Marius ouders dat hij aan het eind van de ochtend had en waarin hij die mededeling moest doen. *** Hij overzag de piste waar het gisteren was gebeurd. Opwinding kroop als kokend hete vloeistof door zijn aderen. Het gele afzetlint van de politie was weg. Na meer dan vierentwintig uur verwijderd. Nee, ze stopten niet met zoeken, had hij hen horen zeggen. Maar na een etmaal dachten ze geen nieuwe sporen meer te vinden en dus werd de piste vrijgegeven. Er gleed een groepje skiërs voorbij de plek waar hij Marius gisteren had gepakt. Een snowboarder ging langs de rand van de piste, waar hij zich had laten zakken. Zo dichtbij en ze hadden allemaal geen idee. Zijn lippen krulden zich in een triomfantelijke glimlach. Die scooter was briljant geweest. Als een roedel honden die een kluif vond, waren ze er met zn allen op gedoken. Ze hadden zich nog veel makkelijker om de tuin laten leiden dan hij had gedacht. Het hele gebied rond Pengelstein werd nu meter voor meter afgezocht. Stelletje amateurs. Misschien ging hij straks nog wel even kijken, maar vooralsnog was hij liever op de piste. Ook hier waren nog agenten bezig. Die rechercheur was er, die zogenaamd de leiding had. Wolfsberg. Hij spuugde die naam in gedachten bijna uit. Vond zichzelf heel wat, maar keek niet verder dan zijn neus lang was. Had hij dat maar gedaan, veel eerder. Dan had hij gezien wat er echt aan de hand was. Maar nee, die tunnelvisie van de politie was nog veel hardnekkiger dan hij al dacht. Eigen schuld. Als ze de waarheid niet wilden zien, moesten ze maar blijven bungelen. Nog een week, hooguit twee. Dan zou de belangstelling afkalven. De berichtgeving in de kranten – vandaag de halve voorpagina – zou naar pagina twee verdwijnen. En dan naar drie, naar vier, naar tien. Uiteindelijk zou er niet meer over de zaak worden geschreven. Zo ging het toen ook. Hij had niets gezegd toen hij vanochtend de krant onder ogen had gekregen. Gezicht in de plooi, gewoon het verhaal lezen alsof hij er niets mee te maken had. Het was gelukt. Natuurlijk. Hij zou zichzelf niet verraden. Hij had weleens gelezen dat plegers van een misdrijf het uitermate opwindend vonden om hun misdaad in de krant of op het journaal te zien. Dat de stichter van de brand vrijwel altijd in het publiek stond. Hij begreep dat niet, die geilheid. Hij vond de media-aandacht een begrijpelijk, maar uitermate irritant gevolg van wat hij had gedaan. Hij wilde het kind voor zich alleen. Hij wilde geen fotos in de krant, filmpjes die door de ouders in allerijl van de camera waren getrokken en nu op het journaal werden vertoond, hopend dat bewegend beeld de mensen nog meer zou schokken zodat iemand die misschien iets had gezien nog wat dieper in zn geheugen zou gaan graven. Dat leverde nooit iets op, wist hij van de vorige keer. De baas van die Wolfsberg had achteraf weleens gezegd dat de gouden tip in negenennegentig procent van de gevallen in de eerste uren kwam. Maar dat gegeven deed het niet zo lekker bij het publiek, want het zou betekenen dat ze eigenlijk na een paar uur al konden stoppen met zoeken. Het enige wat er daarna nog te vinden was, was een lijk. Hij lachte grimmig in zichzelf. Zelfs dat was er niet. Hij wist waar het lag, hij zou de plek nog in het donker kunnen aanwijzen. Nooit meer was hij er geweest. Waarom zou hij? Hij was niet trots op de dood, maar hij had het niet kunnen voorkomen. Het kind had gesmeekt hem niet te doden, had beloofd dat hij zijn mond zou houden, maar dat zou hij toch niet doen. De smeekbedes hadden hem niet geraakt. Afgeketst op het besef dat het niet anders kon en dus had hij het gedaan. Hij had gedacht dat het hem wel uit zijn slaap zou houden, maar blijkbaar had de onvermijdelijkheid zijn geweten gesust. Hij had er geen minuut minder om geslapen. Misschien was zijn nachtrust wel beter geweest dan daarvoor. Het immer knagende opgejaagde gevoel was verdwenen. De letter van de wet was het vast niet met hem eens, maar voor zijn gevoel was de zaak vereffend. Genoegdoening. Maar nu was alles anders. Het gevoel dat het afgerond was, was verdwenen. Het had plaatsgemaakt voor haat zoals hij die nog nooit had gevoeld. Alsof het kind was teruggekomen om hem na al die jaren te laten zien dat niets ooit kan verjaren. Om twintig jaar na dato te zegevieren. Dat liet hij niet gebeuren. Hij dacht na over vandaah. Nu moest hij hier zijn, vooral niet gemist worden. Maar straks kon hij weer, als de dag vorderde en het niemand zou opvallen als hij verdween. De kokende haatgevoelens die in hem borrelden, zochten een uitweg. In zijn jaszak kneep hij zijn vingers samen tot een vuist. Steeds harder. Nog even. Iemand legde een hand op zijn schouder. Hij draaide zijn hoofd. De stroom die door zijn lijf trok, kwam abrupt tot stilstand. Maar het bleef branden. Gaat het een beetje? vroeg de ander. Dit moet voor jou ook niet makkelijk zijn. Hij knikte, legde met meesterlijke precisie de juiste mix van medeleven en triestheid in zijn stem. We zijn er allemaal kapot van. Wie doet nou zoiets? 12 Met een grom knalde Günter de deur van de verhoorkamer achter zich dicht. Elzo zat nog binnen met die halfgare Van Zanten. Hij mocht het afmaken, Günter had andere zaken aan zijn hoofd. Van Zanten liet niets los, bleef er maar op hameren dat hij een advocaat wilde als hij onder arrest stond. Dat stond hij niet, tot Günters spijt. De wet verschafte hem geen enkel middel om Henk van Zanten te arresteren. De link met twintig jaar geleden was niet sterk genoeg en het feit dat Henks vrouw niet kon kaartlezen was ook geen misdrijf. Alleen omdat het onderzoek aan alle kanten vastliep, had hij Van Zanten naar het bureau laten komen. Het bezoekje had om één reden wel zin gehad: Günter wist nu zeker dat ze met hem in de verkeerde richting zochten. De dader was slimmer dan dat. Hij plofte achter zijn bureau neer en opende zijn mailbox. Verzoeken van journalisten die op een of andere manier zijn mailadres hadden gekregen en hem van alles wilden vragen. Hij wiste ze allemaal. Verder had hij de uitslagen gekregen van de onderzoeken die waren gedaan op Marius rugzak. Hij opende snel het mailtje. De enige gevonden sporen waren van Marius zelf of zijn ouders afkomstig, stond erin. Gefrustreerd ramde Günter op het toetsenbord, waardoor het scherm ineens op zwart sprong. Het maakte niet uit, aan die computer had hij toch niets. Hij had nergens iets aan. Nog even en iedere boerenlul kon de ruimte ingeschoten worden, maar een kind kon zomaar van de aardbodem verdwijnen en welke dure, geavanceerde en met veel bombarie geïntroduceerde techniek hij er ook op losliet, er was geen spoortje van de dader te vinden. Günter trok zijn jas aan en liep naar het koffiehuis van Bernd. Even in een andere omgeving, hopelijk zou dat hem tot nieuwe inzichten brengen. Hij bestelde een dubbele espresso en ging op zijn favoriete plek bij het raam zitten. Die was leeg, net als bijna alle andere plekken. Iedereen was op de piste, pas vanmiddag zou het dorp weer volstromen. Hij was nog maar net gaan zitten of er verscheen een figuur naast hem. Rot op, was het eerste wat Günter zei. Rupert Jostaf ging zitten. Welk gedeelte van “rot op” heb je niet begrepen? Het gedeelte dat jij het riskeert dat ik me voor het artikel van morgen weer op allerlei anonieme bronnen moet baseren. Ik hoorde dat je nogal gepikeerd was over wat er vanochtend in de krant stond. Günter gromde. Die verdraaide Anton. Hij stond op veel te amicale voet met dat journalistenvolk. Anton was ooit een van hen geweest en alleen al daarom wantrouwde Günter de communicatiechef tot op het bot. Maar iedereen was lyrisch over hem, de korpsleiding voorop. Het waarom was voor Günter een groot raadsel. Natuurlijk, als de politie een of andere campagne had, stond het altijd groot in de krant. Maar het wisselgeld dat Anton daarvoor moest betalen, was Günter te hoog. Rupert was niet van plan het veld te ruimen. Günter negeerde hem en nam een slok van zijn koffie. Je zat ernaast met Van Zanten, verbrak Rupert uiteindelijk de stilte tussen hen. Günter fronste. Jíj zat ernaast. Ik ben niet degene die in de krant heeft geschreven dat hij een verdachte was. Je dacht dat je beet had, maar terwijl hij verhoord wordt, zit jij hier ellendig te zijn. Wie zegt dat hij verhoord... begon Günter, maar Rupert gebaarde naar een tafeltje met acht lege koffiekoppen achter hen. Ik zit hier al de hele ochtend. Ik heb Van Zanten naar binnen zien gaan en hij zit er nog, ondervraagd door een derderangs rechercheur die zijn technieken een beetje op hem mag uittesten. Maar wij weten allebei dat hij niets gaat zeggen, omdat hij niets weet. Hij heeft niets met deze zaak te maken. Je zoekt in de verkeerde richting en je weet het. Maar je kan niet anders, omdat je verder niets hebt. Je handen zijn net zo leeg als toen. Günter vloekte zonder geluid te maken. Als Rupert Jostaf niet zon kruiperig stuk vreten was geweest, zou hij hem nog hebben gevraagd om rechercheur te worden. We houden alle opties open, zei hij stroef, terwijl hij opstond en de laatste slok koffie naar binnen goot. Dat zou jij ook moeten doen voor je weer overhaaste conclusies trekt. Hij verliet de koffietent en liep terug naar het bureau. Hij had een slecht gevoel aan het gesprek met Rupert overgehouden. Misschien omdat de waarheid zo pijnlijk duidelijk was. De geschiedenis was in rap tempo bezig zich te herhalen. *** Daphne schrok zo dat ze bijna de lucht in schoot toen er iemand op de deur van haar kantoortje klopte. Ze had een paar seconden nodig om zichzelf weer onder controle te krijgen voor ze kon uitbrengen: Binnen. De deur ging open en ze klapte snel de laptop dicht. Het was Richard. Hij had al net zo weinig geslapen als Renske en Sven, vermoedde Daphne, te oordelen naar zijn witte teint en de donkere kringen rond zijn ogen. Daphne keek zorgelijk. Is er nieuws? Nee. Hij schudde zijn hoofd. Zelfs die handeling leek hem moeite te kosten. Althans, wij hebben niets gehoord. Renske en Sven zijn naar de plek waar de sneeuwscooter is gevonden en daarna gaan ze door naar het politiebureau. Daphne schudde haar hoofd. Ongelooflijk, hè? Vierentwintig uur geleden was er nog niets aan de hand en nu... Ja, knikte Richard. Het is niet te bevatten. We zijn er echt kapot van, ook al kennen we de familie Donkervoort nog maar net. Je denkt toch elke keer aan je eigen kinderen. Voor hetzelfde geld had die griezel een ander kind gepakt en was een van onze jongens de dupe geweest. De willekeur waarover Richard sprak, daaraan twijfelde Daphne inmiddels. Maar dat sprak ze niet uit. In plaats daarvan knikte ze. Het is een beangstigend idee. Dat is het zeker. Even zeiden ze allebei niets, toen veranderde Richard van onderwerp. Wat ik vragen wilde. De ouders van Renske komen vandaag naar Kirchberg, ze zijn onderweg en verwachten over ongeveer een uur aan te komen. Is er voor hen een plek in het pension? Daphne knikte. Ja, natuurlijk. Het appartement op de bovenste verdieping is vrij. Het was van... Ze stopte met praten toen ze zich realiseerde hoe de situatie was. O, dat is misschien niet zo handig. Gezien de eh... link met Henk van Zanten. Richard haalde zijn schouders op. Dat lijkt me niet iets waar Renske en Sven zich nu druk om maken. Het is vooral heel fijn als haar ouders in het pension kunnen verblijven, zodat ze dicht bij hen en bij de meisjes zijn. Julia en Emma verlangen nu ook heel erg naar hun opa en oma. Ja, natuurlijk. Ik ga het meteen in orde maken. Er komt alleen straks iemand om naar het lekkende raam te kijken. Met een beetje geluk wordt dat vandaag nog gerepareerd. Fijn, knikte Richard. Je hebt zeker niet nog een appartement vrij? De ouders van Sven komen ook. Daphne schudde haar hoofd. Ik heb maar drie appartementen. Maar ik kan wel even rondbellen naar andere pensionhouders in de buurt. Als je dat wilt doen, heel graag. Ze vliegen aan het eind van de ochtend naar Salzburg en dan moeten ze nog een uur met de taxi, dus voor ze er zijn, zal het wel eind van de middag zijn. Ik ga meteen bellen, beloofde Daphne. Richard trok zich terug en sloot de deur achter zich. Daphne hoefde maar twee telefoontjes te plegen voor ze een beschikbaar appartement had gevonden. In een pension een paar honderd meter verderop had net een familie uitgecheckt van wie de moeder met de gipsvlucht naar huis was gegaan. De vader en de drie kinderen waren een uurtje geleden met de auto vertrokken. Daphne legde de kamer vast, liep even naar het appartement van Richard en Esther om door te geven waar Svens ouders terecht konden en trok zich toen weer in haar kantoortje terug. Ze sloot de deur en opende haar laptop. Ondanks haar lange to-do-lijst kon ze zich nergens toe zetten. Terwijl ze de administratie moest doen, zat ze al een uur op internet te zoeken naar alle informatie over de verdwijning van Karl Grünefeld. Ze had Google ook al de zoekopdracht “Karl Grünefeld + Franz Mentzl” gegeven, maar daar was niets uitgekomen. Franz Grünefeld had evenmin iets opgeleverd, behalve het Facebookprofiel van een jongen van tweeëntwintig uit Innsbruck. Daphne scrolde door het digitale archief van een van de grote kranten. De eerste paar dagen na de verdwijning van Karl was er nog wel nieuws geweest, daarna werd het vooral herkauwen van oud nieuws, aangevuld met speculaties. Wat dat betreft was er in twintig jaar in de journalistiek weinig veranderd. Het enige nieuwe was dat de media nu social media als Twitter en Facebook aangrepen om nieuws te maken en dat was naar Daphnes mening geen waardevolle aanvulling. Zo werd het nieuws dat een Oostenrijkse zanger van wie Daphne nog nooit had gehoord, via Twitter had laten weten geschokt te zijn door de verdwijning van de jongen. Daphne klikte de krantensite weg en opende Google opnieuw. Ze moest een andere zoekopdracht bedenken, eentje die misschien wel nieuwe informatie zou opleveren. Ze googelde Franz moeder, de naam van Wilhelms tweede vrouw en zelfs Günter Wolfsberg, maar niets leverde iets op. Wel las ze in een bericht dat de vader van Günter goed bevriend was geweest met Wilhelm. Hoe ironisch, bedacht ze, dat het nu juist Günter was die de leiding had in deze zaak. Ze surfte naar de website van de Tiroler Tageszeitung, waar het nieuws over de verdwijning nauwkeurig werd bijgehouden. De politie had laten weten aan het eind van de middag opnieuw een persconferentie te geven, las ze. Zou er nieuws te melden zijn? Waarschijnlijk niet, maar de journalisten wilden natuurlijk precies weten hoe het ervoor stond met het onderzoek. Daphne merkte dat haar ogen moe waren geworden van het getuur naar het computerscherm en dus liep ze naar de keuken om koffie te maken. Terwijl ze toekeek hoe de zwarte vloeistof doorliep, hoorde ze ergens in huis een deur slaan. Haar hart schoot in haar keel. Doe normaal, sprak ze zich in gedachten streng toe. Als ze niet oppaste, werd ze paranoia. Maar hoe graag haar ratio ook haar gevoel wilde overstemmen, het gevoel dat er iets niet klopte, bleef zoemen als het soort irritante mug dat haar in een warme zomernacht tot wanhoop kon drijven. *** Oké, tot zo. Renske hing op en voelde zich leeg. Haar moeder had gebeld om te zeggen dat ze bijna in Kirchberg waren en dat Richard hun had laten weten dat ze terecht konden in Pension Mentzl. Renske voelde zich schuldig dat zij niet had nagedacht over een verblijfplaats voor haar ouders, die na een reis van meer dan twaalf uur eindelijk op de plaats van bestemming waren. In haar hoofd was nu geen ruimte voor iets anders dan Marius. Zelfs niet voor Emma en Julia en ook daar voelde ze zich schuldig over, maar gelukkig zou haar moeder hen straks onder haar hoede nemen. Je moeder? vroeg Sven. Renske knikte. Ze zijn er bijna. Komen ze hierheen? Hij knikte even naar het tafereel voor hen. Vijf agenten waren bezig de gevonden sneeuwscooter minutieus te onderzoeken. Renske haalde haar schouders op. Ik denk niet dat dat zin heeft. Hoelang blijven wij hier nog? We kunnen hier niet zo veel doen en Günter Wolfsberg heeft gevraagd of we naar het bureau willen komen. Er wordt vanmiddag een persconferentie gegeven en hij wil ons de gelegenheid geven zelf een oproep te doen in de media. Renske keek haar man aan. Aan wie? Aan de dader. Om ons Marius terug te geven. Alsof hij daarnaar luistert, schamperde ze. Alsof hij dan ineens denkt: hé, weet je wat, laat ik dat kind maar terugbezorgen want zijn ouders missen hem zo. Sven haalde zijn schouders op. Ik begrijp dat je zo denkt, maar wie weet levert het iets op. Ik weet ook niet wat, maar ik vind wel dat we elke mogelijkheid om Marius terug te krijgen met beide handen moeten aangrijpen. Renske zuchtte. Beschouw je dit als een mogelijkheid om Marius terug te krijgen? Ik denk eerder dat de dader, als hij ons zo ziet, zich zit te verkneukelen. Degene die dit heeft gedaan is ziek in zijn hoofd, daarvan ben ik overtuigd. Denk je niet dat hij bij de aanblik van twee mensen die doodsbang zijn alleen maar een nieuwe kick krijgt? Sven keek nadenkend. Als dat zo was, zou de politie ons toch niet zoiets vragen? Blijkbaar zien ze er toch heil in. Renske haalde haar schouders op. Als zij denken dat het zin heeft, doen we het. Maar ik wil niet dat het een averechts effect heeft. In haar hoofd kwamen beelden op van de ouders van Madeleine McCann, het Britse meisje dat enkele jaren terug verdween en nooit werd gevonden. Talloze oproepen deden de ouders in de media. Oproepen waarnaar Renske, toen net moeder van Marius, met tranen in haar ogen had zitten kijken. Dat ze nu in net zon situatie terecht was gekomen, kwam haar bizar voor. Ze liet het besef niet doordringen. Ze durfde niet te voelen hoe verschrikkelijk het moest zijn als de verdwijning jaren en jaren voortduurde. Dan liever de wetenschap dat je kind dood was, ook al zou ze dat feit nooit, maar dan ook nooit kunnen accepteren. De onzekerheid moest zo mogelijk nog erger zijn. Ze dacht aan zichzelf, toen ze vanaf hun comfortabele bank met kleine Marius in haar armen naar de emotionele oproep van Madeleine had zitten kijken. De tranen hadden in haar ogen gestaan, ze had meegevoeld met de ouders en nog steeds als er weleens een bericht in de media opdook dat Madeleine ergens zou zijn gezien, voelde ze een sprankje hoop. Een fractie van wat haar ouders moesten voelen, maar het gevoel was er. Dat had maar één reden: als moeder was de verdwijning van je kind je ergste nachtmerrie. Vaders en moeders over de hele wereld voelden mee met de familie McCann, zichzelf gezegend voelend dat dit vreselijke lot hen niet had getroffen. Zij waren de mensen die met tranen in hun ogen naar het tv-scherm keken, die zich voornamen om, als ze op vakantie gingen, aan het verzoek van de McCanns te voldoen de posters op te hangen die te downloaden waren van de website. Maar de vaders en moeders waren niet degenen die de wanhopige familie van informatie konden voorzien. Dat was de dader. En die had nooit gereageerd op welke oproep dan ook, of die nu van de familie, van politici of van een wereldberoemde voetballer kwam. Misschien had hij – Renske was ervan overtuigd dat het een hij was – zich juist verkneukeld voor de televisie toen hij zag dat de hele voetbalclub Liverpool hem opriep zijn duistere geheim te tonen. Hij had zichzelf wellicht op de borst geklopt bij het nieuws dat voetbalvedette Cristiano Ronaldo zich zelfs achter de familie had geschaard en persoonlijk een oproep had opgenomen om Madeleine terug te krijgen. Was al die aandacht niet juist wat de dader wilde? Ze voelde niets voor een emotionele oproep in de media. Ze had heel sterk het gevoel dat dat de vaders en moeders van het land, en misschien van heel Europa, want de vermissing was inmiddels groot nieuws, zou raken, dat ze snikkend op de bank zouden zitten en blij zouden zijn dat dit niet hunzelf was overkomen. Maar dat de dader zich niet zou laten overhalen zichzelf bekend te maken. Ze kon zich voorstellen dat hij juist zou glimmen van trots, zichzelf op de borst zou slaan, zich superieur zou voelen bij het zien van die beelden. Er kwam een gedachte bij haar op die ze helemaal niet wilde hebben, maar toen die zich eenmaal in haar hoofd had geposteerd, ging hij niet meer weg. Misschien zou hij Marius wel vermoorden, juist omdát hij die oproep zag. Een roes van superioriteit. Het gevoel onoverwinnelijk te zijn. Ze had lang genoeg in een tbs-kliniek gewerkt om te weten dat sommige mensen gestoord genoeg waren om dit soort sensaties te ervaren. Ze schudde ferm haar hoofd. Er zou geen oproep komen. Ze draaide zich om naar Sven om hem te vertellen dat ze niet wilde meewerken, maar zag dat hij even verderop met een agent stond te praten. In plaats daarvan stond Franz Mentzl achter haar. Ze had hem hier nog niet eerder gezien. Hoe gaat het? vroeg hij licht aarzelend toen haar blik de zijne ontmoette. Meteen corrigeerde hij zichzelf. Sorry, wat een idiote vraag in deze situatie. Ik denk dat ik het antwoord zelf wel kan raden. Renske knikte plichtmatig. Het geeft niet. Is er nog nieuws? Renske schudde haar hoofd. De politie hoopt rond de sneeuwscooter nog aanwijzingen te vinden, maar vooralsnog lijkt het erop dat die er niet zijn. Door de sneeuwval van afgelopen nacht zijn voetsporen allang gewist. Dat is sowieso het probleem bij alle sporen, door de sneeuw is er zo veel verloren gegaan. Franz knikte. Hij wreef nadenkend over zijn kin. Ja, wat dat betreft heeft de dader het weer aan zijn kant. Renske knikte. En de tijd. Het duurt allemaal zo lang en ondertussen kan Marius al weet ik veel waar zijn. Ze wilde de moed niet verliezen, maar ze had moeite om positief te blijven. Franz schudde zijn hoofd. Ik vind het echt ongelooflijk dat dit gebeurt. Kirchberg is juist zon veilig dorp, er komen hier duizenden kinderen en er gebeurt nooit wat. Ik zou er mijn hand voor in het vuur durven steken dat dit een van de veiligste skidorpen van Oostenrijk is en dan dit... Renske richtte haar blik op de scooter. Ze waardeerde het dat Franz iets aardigs probeerde te zeggen, maar ze had er zo weinig aan. Ze had eigenlijk nergens iets aan. En dat maakte haar ontzettend gefrustreerd. Haar telefoon trilde in haar zak en ze verontschuldigde zich bij Franz. Het was haar moeder weer. We zijn nu in het pension en we willen eigenlijk meteen naar jullie toe komen. Zijn de meiden daar? Nee, die pensionhoudster vertelde ons dat dat andere stel ze mee heeft genomen. Volgens haar zijn ze ergens gaan lunchen, omdat ze hier ook maar gek worden van het wachten. We hadden gezegd dat we er rond twaalven zouden zijn, maar het laatste stuk van de reis ging ineens heel snel. Als we nu naar jullie komen, kunnen we er straks voor de meisjes zijn. Renske ontspande een beetje bij het horen van de kordaatheid in haar moeders stem. Het was alsof er een heel klein gedeelte van de last van haar schouders viel. Ze hoefde zich geen zorgen meer te maken om Emma en Julia nu ze bij hun oma waren. De familie Straatsma deed alles om te helpen, maar Renske had nu pas een gerust gevoel over haar dochters. Daarom wilde ze ook het liefst dat haar moeder daar bleef. Er is hier niets wat jullie kunnen doen. We staan bij een sneeuwscooter die aan alle kanten onderzocht wordt. Ik denk zelfs dat we hier zo weggaan, omdat we een gesprek op het politiebureau hebben. O, oké. Dan blijven we wel hier. Komen jullie straks naar het pension? Dat denk ik wel, tenzij er nieuws is. We zien jullie straks wel, bel me als er iets is. Haar moeder beloofde het en Renske hing op. Sven kwam naar haar toe. We kunnen hier niets doen, zullen we naar het bureau gaan? Renske knikte. Ze lieten zich meevoeren door een agent, die zijn auto niet veel verderop had geparkeerd. De politie had de beschikking over enkele terreinwagens met zware sneeuwkettingen, waarmee op de meeste bergweggetjes wel gereden kon worden, ook al had het flink gesneeuwd. Renske en Sven stapten achter in de auto. De agent nam achter het stuur plaats, keerde de auto met uiterste precisie en begon aan de afdaling. Af en toe gleed de auto een beetje weg en het rijden ging heel langzaam. Buiten begon het weer te sneeuwen. Renske keek naar de neerdwarrelende vlokjes. Marius was dol op sneeuw. Hij vond het iets magisch en door zijn oplichtende ogen als er eens sneeuw viel in Nederland, had Renske weer geleerd de magie van een witte wereld in te zien. Daarvoor had ze sneeuw vooral lastig gevonden. Als het sneeuwde, was ze een uur onderweg naar haar werk in plaats van het halfuur dat ze er normaal gesproken over deed. De stoepen waren glad, waardoor je bij het boodschappen doen drie keer onderuitging en zodra het een beetje begon te dooien, werd de sneeuw een vieze drab die nog weken bleef liggen. De eerste keer dat ze Marius – toen twee jaar – naar de sneeuw had zien kijken, was er iets veranderd. Nu kon ze weer echt genieten van sneeuw, voelde ze opwinding als ze s ochtends de gordijnen opentrok en werd ze al blij bij het idee dat ze Marius kon vertellen dat de wereld wit was. Dan was hij niet te houden, rende het liefst in zijn pyjama naar buiten, waarmee hij Renske en Sven elke keer weer aan het lachen maakte. Niet voor niets was hij vreselijk opgewonden geweest bij het idee dat ze op wintersport zouden gaan. En nu wisten de dwarrelende sneeuwvlokken de sporen die zijn ontvoerder had achtergelaten. Renske slikte. Ze sloeg één hand voor haar gezicht en probeerde haar tranen te bedwingen, maar ze lieten zich niet tegenhouden. Ze voelde Svens arm om zich heen, maar die bood geen troost. Niets bood troost. 13 Halfacht. Nog een paar uur en zijn tweede vrijwel doorwaakte nacht zou ingaan. Günter wist al dat hij ook nu niet zou slapen. Misschien twee, drie uurtjes, net als afgelopen nacht. Hij moest zichzelf eigenlijk dwingen naar huis te gaan, zijn rust te pakken zodat hij morgen weer fris zou zijn. Maar hij kon het niet. De zaak voelde als een kubus die hij talloze keren had rondgedraaid, van alle zijden had bekeken, binnenstebuiten had gekeerd en opnieuw stukje voor stukje had afgezocht, maar hij zag het niet. Er waren flinterdunne losse draadjes, waarmee hij niet verder was gekomen. Wilhelm had vandaag zijn huis verlaten om boodschappen te gaan doen. En nu brandde het licht in het appartement en hadden de collegas voor de deur vastgesteld dat hij een uurtje geleden had gegeten en inmiddels televisie zat te kijken, waarschijnlijk in afwachting van het moment dat hij aan het werk ging, later vanavond. Hij was doorgelicht. Financieel stond hij er niet beroerd voor, al had hij de baan nodig om rond te kunnen komen, wat verklaarde waarom hij ondanks het passeren van de pensioengerechtigde leeftijd nog altijd werkte. En misschien had hij zijn werk ook wel nodig om structuur te houden in zijn leven. Met zijn vrouw en zoon allebei dood was er wellicht maar bar weinig reden om uit bed te komen. Er waren de afgelopen dagen geen vreemde transacties gedaan van Wilhelms rekening. Dat verbaasde Günter niets, maar financieel onderzoek hoorde nu eenmaal tot de standaardlijst die in dit soort gevallen gold. Hij wist dat hij op het randje van de wet balanceerde. Hij mocht onderzoek laten doen naar iemand, ook zonder diegene op de hoogte te stellen, maar niet zonder gegronde verdenking. Hij vermoedde dat in de rechtbank een leugen – vergissing, zou een advocaat van de tegenpartij zeggen – over het kopen van het pakje sigaretten niet onder de noemer “gegronde verdenkingen” zou vallen. Maar vooralsnog was er van een rechtbank bepaald geen sprake. Ook naar Henk van Zanten was onderzoek gedaan, maar daar was niets uitgekomen. Hij was, op dat oude verhoor en twee verkeersovertredingen na, nooit met de politie in aanraking gekomen. Datzelfde gold voor Sven en Renske die, zonder dat Günter hun dat had verteld, ook doorgelicht waren. Dat was standaard in een dergelijke zaak, feit was dat de meeste daders in zulke zaken directe familie waren. Om die reden had Günter de Nederlandse politie gevraagd ook informatie te verstrekken over de ouders van Sven en Renske, maar ook zij waren van onbesproken gedrag. Dat hoefde nog niet te betekenen dat ze niet de fout in konden zijn gegaan, maar Günter achtte die kans zo klein dat hij voorlopig niet van plan was er iemand op te zetten. Renskes ouders waren sowieso in Nederland ten tijde van de verdwijning en de politie was hun alibi. Ze hadden immers gisteren aan het begin van de middag op het politiebureau van Vleuten samen aangifte gedaan van een gestolen fiets. De ouders van Sven hadden gisteravond via internet een vlucht geboekt vanaf een Nederlands IP-adres. Als ze iets met Marius verdwijning te maken hadden, zouden ze wel verdomd snel daarna naar Nederland gereden moeten zijn om die vlucht vanaf hun eigen computer te boeken. De mogelijkheid dat het om een van de twee ging, was door Günters hoofd geschoten, maar het was allemaal erg vergezocht. Misschien zou hij er later nog eens meer induiken, vooralsnog vond hij het lijntje veel te dun om er verder onderzoek naar te doen. Hij kon zijn eigen energie en die van zijn mensen wel beter gebruiken. Günter had de Nederlandse politie ook om informatie over Richard en Esther gevraagd. Ze kenden de familie Donkervoort tot een paar dagen geleden niet, maar in de tijd voor Marius verdwijning waren de twee families wel intensief met elkaar omgegaan. Hij hoopte de gevraagde informatie vanavond nog binnen te krijgen, maar vreesde dat het wel morgenochtend zou worden. Na zessen gebeurde er niet veel meer op de afdeling recherche van de Nederlandse politiebureaus. En onderzoek doen naar een paar mensen die misschien zijdelings betrokken waren bij een zaak in het buitenland, was geen reden tot overwerk. Günter maakte een stapeltje van de papieren die informatie over de familieleden bevatten en schoof ze in een mapje. Hij plakte er een sticker op, beschreef de inhoud van de map en legde het document in de papieren archiefmap die Marius dossier vormde. Natuurlijk stond ook alles in de computer opgeslagen en eigenlijk was een fysieke map overbodig, maar Günter meende dat hij niet kon werken als hij alle informatie van een computerscherm moest lezen. Dan zag hij de verbanden niet, miste essentiële details en kon hij niet in de kantlijn krabbelen, wat hij op papier altijd deed. Hij wist dat zijn jongere collegas daar geen enkele moeite mee hadden. Een paar hadden zelfs de gewoonte om een dossier te openen met een speciale applicatie op hun iPad, zodat ze met hun vingers van alles konden highlighten en erbij konden zetten. Günter vond het allemaal mooi, maar koos toch voor de oude methode. Zijn mobiel ging. Een van de twee collegas in de observatiewagen. Wolfsberg. Chef. Hij heeft zijn huis verlaten en gaat met de auto op weg richting Kirchberg. Meteen was Günter scherp. Waar rijd je nu? Een meter of vijftig voor de kruising met de Brixental Straße. Hij geeft richting aan naar rechts. Misschien gaat hij naar de Fleckalmbahn. Günter beet op zijn lip. Hij overwoog een auto die kant op te sturen, zodat ze Wilhelm optimaal konden volgen. Maar meteen liet hij het plan weer varen. Als Wilhelm op zijn hoede was, zou het hem meteen opvallen. Blijf volgen, maar zorg dat je niet gezien wordt, drukte hij zijn mannen op het hart. Laat de lijn open staan. Hij zette zijn mobiel op de luidspreker en legde het apparaatje neer. Met zijn vinger volgde hij op de kaart aan de muur de weg die Wilhelm nu had afgelegd. Hij was niet op weg naar zijn werk, dat was precies de andere kant op. Waar moest hij op dit tijdstip naartoe? We rijden voorbij het gondelstation, meldde zijn collega vanuit de auto. Hij vervolgt zijn weg Kirchberg in. We rijden twee autos achter hem, hij houdt zich aan de snelheid. *** Daphne slaakte een kreet van schrik toen de deur van de slaapkamer dicht waaide. Haar hart bonsde en ze had moeite normaal te ademen. Sinds de verdwijning van Marius kreeg ze overal de kriebels van. Ze stond op, liep naar de dichtgeslagen deur en aarzelde even voor ze hem opende. Was het de wind geweest of stond er iemand achter de deur? Waarom had ze in vredesnaam het raam opengelaten? Gewoonte, ze liet de slaapkamer altijd doorwaaien voor ze gingen slapen. Een gewoonte die ze van Franz had overgenomen. Hij hield van een frisse slaapkamer. Als het ook maar even kon, sliepen ze met het raam op een kier. Daphne trok de grens bij tien graden onder nul, als het aan Franz lag ging het raam s nachts nooit dicht. Maar ze had nu beter moeten weten. Zolang de dader niet gepakt was, kon hij overal zijn. Als ze rationeel was, wist ze wel dat zijzelf niet meteen iets te vrezen had van iemand die het voorzien had op een vijfjarig jongetje, maar angst was niet rationeel. En ze was te veel bij de zaak betrokken om niet meer bang te zijn. Ze legde haar trillende hand op de deurklink. Kom op, sprak ze zichzelf vermanend toe. Niet zeuren. Het was gewoon de wind. Ze hoorde dat haar eigen stem totaal niet overtuigd klonk. Toch duwde ze de klink naar beneden en gooide de deur open. Hij botste tegen de muur en veerde terug. Daphne knipte het licht aan en keek rond. Niemand. Ze lachte een beetje nerveus om zichzelf. Aansteller. Zie je nou wel dat er niets is. Snel sloot ze het raam, duwde de schuif extra goed aan en wilde zich eigenlijk alweer omdraaien toen ze de skibroek die Franz gisteren had gedragen over de stoel naast het bed zag hangen. Een irritatietje dat al zolang duurde als hun huwelijk en waarschijnlijk ook nooit zou veranderen. Franz liet altijd zijn gedragen kleding slingeren. Daphne kwam het overal tegen: van de stoel in de slaapkamer tot de deuren van de kledingkast en de radiator in de badkamer. Zelfs op de vloer voor de wasmand vond Daphne kleding. Het leek haar een bijzonder kleine moeite om de kleding niet voor maar in de mand te gooien en toch was het haar nog niet gelukt Franz op dit punt te veranderen. Zuchtend plukte ze de skibroek van de stoel en liep naar de badkamer om die in de wasmand te gooien. Gewoontegetrouw controleerde ze de zakken. Franz was een soort hamster, hij propte van alles in zijn zakken en haalde het er nooit uit. Al twee keer was er een mobiele telefoon in de wasmachine gesneuveld. Nadat ze een nieuwe wasmachine hadden moeten kopen omdat de oude het meewassen van Franz sleutelbos niet had overleefd, had Daphne zichzelf aangeleerd om altijd de zakken van zijn kleding te controleren voor ze iets in de machine gooide. Vandaag viel de schade mee. Een liftpasje, een paar losse euros en wat oude papiertjes. Ze legde het pasje en de euros op Franz nachtkastje en greep de papiertjes in één hand om ze in de badkamer weg te gooien. Daarna verliet ze de slaapkamer. Vanaf haar onderbuik verspreidde zich het gevoel dat er iets niet klopte. *** Hij rijdt het dorp in. Günter had zijn telefoon van de luidsprekerstand gehaald en drukte het apparaatje nu tegen zijn oor. Met zijn blik volgde hij op de kaart de route die Wilhelm aflegde. Ik snap er niets van. Gaat hij op bezoek? Bij zijn zoon? We rijden nu voorbij de skischool. Hij slaat niet af. Hij rijdt de weg naar Pension Mentzl ook voorbij. Hij rijdt richting... Richting wat? vroeg Günter ongeduldig toen het een paar seconden stil was. Het politiebureau, klonk het verwonderd. Günter keek op de klok. Bijna kwart voor acht. Het politiebureau was officieel gesloten. Wilhelm kwam vast geen aangifte doen van een gestolen mobieltje. Auto staat stil voor het bureau, kreeg hij via de telefoonlijn door. Hij stapt uit. Günter holde zijn kantoor uit, door de gang met links en rechts donkere kantoren, naar beneden. Toen hij bij de ingang kwam, stond Wilhelm hem kalm op te wachten. Günter ontmoette zijn blik en zag dat de man wist dat hij zijn komst niet zelf hoefde aan te kondigen. Hij had hem onderschat. Met zijn badge haalde Günter de deur van het slot. Wilhelm stapte naar binnen in een wolk sigarettenrook. Langs hem heen zag Günter de donkerblauwe Volkswagen waarin zijn collegas zaten. De telefoonverbinding had hij al verbroken. Wilhelm, zei Günter. We moeten praten. Hij ging hem voor naar zijn kantoor. Het gebouw was verlaten. De rechercheurs die afgelopen nacht nog vol vuur aan de zaak hadden gewerkt, waren naar huis gegaan. Alleen in Kitzbühel was nog een klein team bezig, maar Günter betwijfelde of zij nog lang zouden blijven. De nachtelijke uren doorwerken maakte, in tegenstelling tot waar Günter afgelopen nacht nog wel in had geloofd, niet meer het verschil. Hij liet Wilhelm in zijn kantoor binnen en verdween naar de gang om twee koppen koffie te halen, zonder dat hij Wilhelm iets had gevraagd. Hij zette het bekertje op het bureau neer. Zijn gast had op zijn bureaustoel plaatsgenomen, Günter pakte de extra stoel. Hij wachtte af. Wilhelm nam een slok van zijn koffie. Zijn ademhaling klonk zwaar, het jarenlange roken was hem aan te horen. De stilte duurde voort. Günter pakte zijn sigaretten en stak er eentje op. Hij bood Wilhelm het pakje aan. Diens vingertoppen waren geel van de nicotine. Ze rookten zwijgend. Pas toen Günter zijn laatste trek had genomen en de sigaret uitdrukte, verbrak Wilhelm de stilte. Je hebt mensen gestuurd om me in de gaten te houden. Günter schokschouderde, maar gaf geen antwoord. Wilhelm liet zijn sigarettenpeuk vallen in het lege koffiebekertje. Het maakte een sissend geluid. Misschien is het wel logisch. Mijn sigarettenboer vertelde me dat hij je had gesproken. Je zult wel denken dat ik je voorgelogen heb. Niet dan? Jawel. Ik ben naar buiten gegaan om sigaretten te halen en verder niks. Verzwijgen leek me makkelijker dan uitleggen wat ik verder nog had gedaan. Politiemensen zijn geneigd niet te geloven dat je niks hebt gedaan. Günter maakte een handgebaar, waarmee hij Wilhelm gelijk gaf. Door te liegen maak je jezelf verdacht. Dat realiseerde ik me ook toen ik die auto van jouw mensen in de straat zag staan. Waarom ben je hier, Wilhelm? Omdat we moeten praten. Hij staarde naar zijn oude peuk in het restje koffie. Er zijn dingen die ik je niet heb verteld. Günter walste de laatste slok koffie rond in zijn bekertje. Dingen die je nu wel gaat vertellen? Ja. Wilhelm knikte, maar niet overtuigd. Maar het is moeilijk. Ik vertel je dit omdat het misschien kan helpen bij het vinden van de jongen. Günter keek op. Hun blikken ontmoetten elkaar. Een herenakkoord bezegeld. Wilhelm haalde adem via zijn neus en blies uit via zijn mond. Je weet dat Franz mijn zoon is. En je bent er ongetwijfeld achter gekomen dat we op zn zachtst gezegd geen warme band hebben. Günter probeerde de emoties achter die uitspraak te vangen, maar Wilhelm keek neutraal. Het heeft een reden. Weer een stilte. Günter nam de laatste slok lauwe koffie en tikte met zijn vinger tegen zijn bekertje. Hij wilde Wilhelm manen op te schieten, maar hield zich in. Franz is... Wilhelm tastte in zijn binnenzak. Met een bevende hand stak hij een nieuwe sigaret op. Hij nam een nerveuze trek. Het is lang geleden. Ik heb het achter me gelaten. Of ik heb een manier gevonden om ermee te leven, misschien moet ik dat zeggen. Günter fronste. Om waarmee te leven? Wilhelm vermeed zijn blik. Ik had gevoelens. Foute gevoelens, maar ik kon er niets tegen doen. Het was veel sterker dan ik, er viel niet tegen te vechten. Als ik Franz zag... Als ik in zijn buurt was... Zijn ademhaling klonk zwaarder dan net. Günter zei niets. Een onaangenaam gevoel bekroop hem. Wilhelm slikte. Ik moest hem aanraken. Hij had de hele tijd naar de punten van zijn schoenen gekeken, maar sloeg zijn blik nu op. Günter zag pijn en schaamte om voorrang vechten. Hij zei niets en probeerde zijn gezicht niet zijn gevoel te laten weerspiegelen. Wilhelm richtte zijn blik weer op de grond. De drang was zo groot dat ik er zowel aan toe moest geven als voor weg moest rennen. Ik deed het allebei. Ik ging weg bij mijn vrouw, Franz moeder. Ik vond een andere vrouw, ik wilde een nieuw leven. Franz moeder wist van niets, ze dacht dat ik haar in de steek liet voor een ander, maar zo zat het niet. Ik was op de vlucht voor mezelf. Maar ik kon niet vluchten, mijn ex-vrouw wilde dat ik hem bleef zien. Ze bleef hem maar brengen, ze vond dat een jongen zijn vader nodig had. Ik wilde het niet en ik wist dat Franz het niet wilde. Ik deed hem pijn en ik had spijt, maar ik kon... Hij hief zijn handen in een hulpeloos gebaar. Ik vind mezelf laf als ik zeg dat ik niet kon stoppen, maar zo was het wel. Ik had misschien hulp moeten zoeken, of mezelf moeten aangeven, maar dat deed ik niet. Ik was niet sterk genoeg. Günters gezicht verstrakte. In de loop der jaren had hij vaker tegenover daders van kindermisbruik gezeten en allemaal hadden ze hetzelfde verhaal: ze konden er niets aan doen. Ze waren niet sterk genoeg om te stoppen. En ze wilden niet doen wat ze deden. Ik ging door, ook na de scheiding. Helga wilde kinderen, maar ik weigerde. Zei dat ik één genoeg vond, dat ik niet voor niets gescheiden was. Maar ze raakte zwanger. Bewust? Ik weet het nog steeds niet. We noemden het een ongelukje, maar dat was voor Karl geboren werd. Daarna mocht niemand hem meer zo noemen. Hij was geen ongeluk, hij was mijn zoon. Ik voelde voor hem iets wat ik nooit voor Franz had gevoeld. Ik wilde Karl beschermen, niemand mocht aan hem komen. Dit had ik bij Franz nooit gehad. Ik kan het verschil niet verklaren. Hij zette zijn bekertje op het bureau neer en draaide het rond met zijn vingers. Günter stond met een ruk op om nieuwe koffie te maken. Op de gang probeerde hij zijn afgrijzen te onderdrukken. Hij had stilzwijgend beloofd te luisteren en niet te veroordelen, maar dat kostte hem de grootste moeite. Mensen als Wilhelm beschouwde hij als de grootste misdadigers van de samenleving, vuilakken van de bovenste plank. Als je niet met je handen van je eigen kinderen af kon blijven, verdiende je het volgens Günter niet om vrij rond te lopen. Dan verdiende je niet eens een menswaardige behandeling in je cel. Hij ramde op de knop om koffie te tappen. Hij had Wilhelm altijd als een man met aanzien beschouwd, hij wist honderd procent zeker dat zijn vader dat ook vond. Hij voelde zich bedrogen, maar daar kon hij wel mee leven. Het bedrog richting zijn vader was vele malen erger. Hij haalde diep adem en dwong zichzelf tot rust te komen. Wilhelms bekentenis diende op dit moment een hoger doel en dat moest hij niet uit het oog verliezen. *** Daphne spreidde de snippers uit op tafel en pakte het stukje plastic ertussenuit. Het was de helft van een wikkel. Ze streek het plastic glad. De letters stonden er, duidelijk en niet verkeerd te interpreteren. Daphne keek ernaar alsof het een raar, uitheems beest was. Het hoorde hier niet. Het kon niet uit Franz broekzak komen. Er moest een logische verklaring voor zijn. Maar de letters logen niet. Liga Milkbreak. Waarom had Franz in zijn zak de verpakking van Marius lievelingskoekjes? De koekjes die hij hier in het pension had gehad, zei een stem in haar achterhoofd. En in de auto. Marius was zo dol geweest op de koekjes dat hij ze voortdurend at. Misschien had Franz de wikkel ergens in het pension gevonden en in zijn zak gestopt met de intentie die later weg te gooien. Misschien had hij Marius ermee in zijn handen zien staan en gezegd: Geef maar, ik gooi het wel voor je in de prullenbak. Franz had de wikkel misschien in zijn zak gestopt en was vervolgens glad vergeten die weg te gooien. Daphne slikte. Er waren talloze logische verklaringen. Ze moest het gewoon aan Franz vragen. Maar ergens in haar hoofd bleef een stemmetje zeuren. De verzwegen link tussen hem en Karl Grünefeld. Het was nota bene zijn halfbroertje geweest, geen vage kennis. En toch had Franz er niets over gezegd, ook niet na de verdwijning van Marius en het oprakelen van de oude zaak. In haar hoofd zong de vraag rond die er al was sinds Daphne had ontdekt dat Franz en Karl familie waren: hoe ver ging het recht op privacy binnen een relatie? Zo ver dat je elkaar gewoonweg niet vertelde over een episode in je leven die grote indruk op je moest hebben gemaakt? Dat je een verdwenen en hoogstwaarschijnlijk vermoord halfbroertje verzweeg? Zo ver dat ze de wikkel in de prullenbak moest gooien en nooit moest vertellen wat ze in zijn broekzak had gevonden? Vertrouwde ze hem genoeg om dat te doen? Gisteravond zou ze volmondig ja hebben geantwoord. Nu wist ze het niet meer. Kende ze de man met wie ze getrouwd was eigenlijk wel? Daphne begon door de kamer te benen. Franz was aan het avondskiën met een groep. Althans, dat zei hij. Wie zei dat het echt zo was? Het was niet haar gewoonte om zijn gangen na te gaan, maar nu hij van alles had verzwegen twijfelde ze overal aan. Misschien werd er vanavond wel helemaal niet geskied. Ze wist het niet, ze checkte dat soort dingen nooit. Hij kon haar van alles wijsmaken. Als hij vanavond laat het lijk van Marius stond te begraven, zou ze alsnog denken dat hij gezellig een biertje dronk met zijn skiklas. Ze schrok van haar eigen gedachten en schudde wild met haar hoofd om die kwijt te raken. Maar het zaadje van wantrouwen dat vanmiddag was gezaaid, had al te veel voeding gekregen. Ze kon het niet meer afdoen met toeval, de logische verklaringen die ze bedacht waren niet waterdicht. Ze pakte haar mobiele telefoon en scrolde door de nummers. Ze kwam langs dat van Franz. Dat zou ze moeten doen: hem bellen en vragen waar hij was. Dan zou ze vast het geluid van knarsende skis op een bevroren piste horen. Of lachende mensen, opgewonden door de bijzondere ervaring die het was om in het pikkedonker van een helverlichte piste naar beneden te gaan. Of typische après-skimuziek in een van de vele bars, waar Franz een biertje meedronk met zijn klasje om zo de gezamenlijk doorgebrachte avond af te sluiten. Dan zou alles weer normaal zijn. Daphne liet haar vinger even boven het nummer zweven. Toen nam ze een beslissing. *** Wist iemand van het misbruik af? vroeg Günter toen hij weer ging zitten en het nieuwe koffiebekertje naar Wilhelm schoof. Een kort hoofdschudden en weer die blik die grensde aan hulpeloosheid. Ik durfde er met niemand over te praten. Ik wist dat ik fout zat. Wie ik ook zou kiezen om mijn daden aan op te biechten, iedereen zou hetzelfde zeggen: zoek hulp. Ik zou mezelf aan moeten geven en dat kon ik niet. Ik zou alles kwijt raken, inclusief Karl. Heb je hem ook... Wilhelm schudde krachtig zijn hoofd. Nee, nooit. Het idee alleen al dat ik dat zou doen, maakte me misselijk. En bij Franz niet? Günter spuugde de woorden bijna uit. Wilhelm schudde langzaam zijn hoofd. Dat was anders, maar dat zul jij nooit begrijpen. Günter was bereid ter plekke, ondanks zijn ongelovigheid, te bidden dat hij het inderdaad nooit zou begrijpen. Maar voor dat soort vertoon was geen tijd en geen plek. Daarom schudde hij kort met zijn hoofd en liet Wilhelm uitpraten. Franz en ik waren de enigen die wisten wat er aan de hand was, ging Wilhelm verder. Ik schaamde me. Ik was bang dat het zou uitkomen en dat ik mijn goede naam dan kwijt was. Dus zei ik tegen Franz dat als hij erover zou praten, niemand hem zou geloven. Ik maakte hem wijs dat mensen zouden denken dat hij gek was en hem daarom zouden opsluiten. Hij geloofde het. Hij was bang. Günter huiverde als hij eraan dacht hoe eenzaam Franz zich al die jaren moest hebben gevoeld. Een jongen in zijn puberteit, die door zijn vader stelselmatig werd misbruikt. Het was nog een wonder dat hij een normaal leven leidde en een, voor zover Günter dat kon inschatten, normale relatie had. Franz was achttien toen Karl werd geboren, ging Wilhelm verder. Ik stopte met wat ik deed toen hij een jaar of veertien was. Op school ging het dramatisch slecht met hem en ik was bang dat het allemaal zou uitkomen. Bovendien werd hij steeds sterker. Hij ging zich verzetten en daar kon ik niets tegen doen. Dus je hebt Franz nooit misbruikt in de tijd dat Karl er was? vroeg Günter. Wilhelm schudde een beetje afwezig zijn hoofd. Misbruikt, misbruikt... Dat klinkt dan weer als een misdaad. Günter sloot even zijn ogen en moest zijn best doen om niet te schreeuwen dat het dat ook was. Hoe je het ook wilt noemen, zei hij met opeengeklemde kaken, je stopte ermee voor je opnieuw vader werd. Ja, dat klopt, maar dat neemt niet weg dat Franz het me nooit heeft vergeven. Vanuit zijn oogpunt ook wel logisch, vermoed ik. Toen Karl werd geboren, merkte ik dat het nogal diep zat bij hem. Günter ging rechterop zitten. Eindelijk kwamen ze ergens. Waaraan merkte je dat? Günter blies zijn adem uit. Aan alles. Hij wilde Karl niet eens zien toen die net geboren was. Ik kon hem niet dwingen bij mij thuis te komen, want hij was meerderjarig. Sinds Karls geboorte is hij nooit meer bij mij geweest. Hij woonde toen al op zichzelf. Ik kwam hem weleens tegen in het dorp, als ik met de kinderwagen liep. Dan keek hij wel naar zijn halfbroertje, maar meer ook niet. Günter liet zijn pakje sigaretten door zijn vingers gaan. Het zal ook niet makkelijk voor Franz zijn geweest dat de vader die hem misbruikte, nu ineens wel een echte vader was voor een ander kind. Nee. Wilhelm schudde triest zijn hoofd. Toen Karl verdween, was mijn eerste gedachte dat Franz er iets mee te maken had. Maar ik zei niets, want dan moest ik vertellen waarom. De schaamte was nog steeds te groot. Toen het onderzoek vorderde en bleek dat Franz een alibi had, was ik opgelucht. Hij kon het niet gedaan hebben. Günter knikte. Hij gaf twee mensen privéles. Daarna zijn ze een biertje gaan drinken. Op het moment van de verdwijning zat Franz met hen aan de bar. Hij is alleen tussen de les en de bar even weg geweest om zijn skis weg te brengen, maar die tien minuten waren niet genoeg tijd om een kind te ontvoeren en ook nog ergens heen te brengen waar niemand hem kon vinden. Wilhelm zuchtte. Precies. Hij kan het niet hebben gedaan. En toch heeft het me nooit lekker gezeten. Er is iets blijven knagen. Misschien wel de gedachte dat die tien minuten in werkelijkheid wel twintig of misschien dertig minuten geweest kunnen zijn. Waarom zouden Franz leerlingen daarover liegen? vroeg Günter. Ze kenden hem niet. Ze hadden geen reden hem de hand boven het hoofd te willen houden. Ik zeg ook niet dat ze het bewust hebben gedaan. Maar je weet hoe dat gaat. Je gaat een biertje drinken en op een gegeven moment schuift er iemand aan. Weet je dan of diegene precies tien minuten weg is geweest, of misschien langer? Günter gaf geen antwoord. Wilhelm stak een nieuwe sigaret op. Jarenlang heb ik mezelf voorgehouden dat Franz het niet kon hebben gedaan. Ik wilde gewoon niet geloven dat mijn ene zoon mijn andere iets zou kunnen aandoen. Maar na alles wat er is gebeurd... Misschien wilde Franz me iets betaald zetten. Ik weet dat het alibi gecheckt is, maar voor mijn gevoel is het niet honderd procent waterdicht. Günter likte aan zijn droge lippen. Zijn hart bonsde. Hij had het gevoel dat een doorbraak in deze zaak eindelijk naderde. Het alibi dat Franz Metzl destijds had gehad was gecheckt, ook andere mensen hadden hem ten tijde van de verdwijning in de bar gezien. Maar Wilhelm had misschien een punt, al was er destijds uit verder onderzoek helemaal niets gekomen wat in de richting van Franz wees. Hoe dan ook, het alibi in combinatie met het doodgelopen rechercheonderzoek hadden Franz destijds vrijgepleit. Günter moest toegeven dat hij nooit echt had geloofd dat Franz iets met de hele zaak te maken had. Ik heb me al die jaren schuldig gevoeld, zei Wilhelm. Ik heb echt geprobeerd mezelf wijs te maken dat Franz er niets... Heb je het er weleens met hem over gehad? onderbrak Günter het geweeklaag van de man voor wie hij inmiddels bijzonder weinig respect over had. Nee, natuurlijk niet. Ik kon hem toch niet op de man af vragen of hij iets met de verdwijning van zijn broertje te maken had? Waarom niet? Als je gegronde vermoedens had, en die had je blijkbaar. Wilhelm schudde zijn hoofd. Zo simpel lag het niet. Ik had geen gegronde vermoedens. Het was een gevoel ver weg, dat heel af en toe de kop opstak. Günter blies zijn adem uit en schudde zijn hoofd. Ongelooflijk dat Wilhelm hier al die jaren mee had geleefd en nooit iets had gezegd, alleen omdat hij bang was zijn goede naam kwijt te raken. Natuurlijk zou hij die kwijtraken als dit uitkwam en dat leek Günter nog een zeer milde straf. Günter greep zijn jack. Jij blijft hier, zei hij terwijl hij zijn kantoor verliet. Hij haalde zijn mobiele telefoon uit zijn zak. Elzo? Ik sta over drie minuten voor je deur. 14 Hij wilde dat ze weggingen. Allemaal. Nu. Hij wilde alleen zijn. In hem brandde de haat. Te weten dat zijn mogelijkheden eindig waren, wakkerde het alleen maar aan. Vanavond zou het voor het laatst zijn. Het duurde te lang, de risicos groeiden. De politie zat niet stil. Alles was anders dan toen. Nu hadden ze andere technieken, onderzoeken, DNA-testen. Hij wist het niet eens precies, maar hij moest nog veel voorzichtiger zijn. Het was zo jammer, zo zonde. Maar het kon niet anders. Toen had hij vier volle dagen gehad voor hij merkte dat ze hem in de gaten hielden. Nu wist hij het niet zeker. Nee, de politie zat niet achter hem aan. Maar veilig was hij ook niet. Vanavond voor het laatst. Dan moest hij het afmaken. Kunnen we niet van de zwarte piste? Nee, dat is te gevaarlijk. Hij moest zijn best doen een zucht te onderdrukken, niet wanhopig zijn blik op te slaan, niet tegen de skiërs die allemaal dezelfde vragen stelden, schreeuwen dat ze weg moesten gaan, het zelf moesten uitzoeken. Wat hem betrof skieden ze een ravijn in. Hij wilde hier weg. Maar de rode piste kennen we al. Die hebben we al zo vaak gedaan. Een dreinerige stem, als die van een kind. Maar dit was geen kind. Vijfentwintig was ze, op zn minst. Hij gruwelde. Er zouden vast mannen zijn die de vrouw voor hem als aantrekkelijk zouden beschouwen. Veel mannen, waarschijnlijk. Hij niet. Hij vond haar afstotelijk. Hij stelde zich haar voor, tevergeefs happend naar lucht, stikkend onder zijn ijzeren handen. Blauwe lippen, wegdraaiende ogen. Wie zou haar dan nog aantrekkelijk vinden? We kunnen echt wel van de zwarte, hoor. Hij schudde zijn hoofd. Nee, geen sprake van. Te gevaarlijk. Die is niet verlicht. Ik heb een zaklamp. Hij schudde zijn hoofd en draaide zich om. Nog een kwartier, dan kon hij hier weg. Dan was het negen uur. Sneeuw op komst, had hij gezegd. Daarom moesten ze eerder stoppen dan normaal. Hij kon alles zeggen, ze geloofden het toch wel. De skileraar, die had overal verstand van. Hij blies zijn adem uit. Wolkjes in de lucht. Ze moesten eens weten, dacht hij met een zekere tevredenheid. Het zou wel gaan sneeuwen, maar pas tegen de ochtend. Gunstig. Hij stond in tweestrijd. De opkomende sneeuw was in zijn voordeel om het lijk weg te werken. En snel, want hij had tijd nodig om het kind te verbergen en hij kon niet te laat thuiskomen. Dat zou opvallen. Het gezicht van zijn vrouw kruiste zijn netvlies. Hij snoof. Hij kon haar stem al horen. Wat ben je laat. Zogenaamd terloops uitgesproken, maar met een ondertoon van achterdocht. Of misschien verbeeldde hij zich die. Ze wist niets. Na al die jaren had ze nog steeds niets door. Misschien hield hij daarom van haar, omdat hij niets hoefde uit te leggen. Ze verwachtte niet dat hij haar alles over vroeger vertelde, of zelfs maar een verklaring gaf voor zijn verstoorde familiebanden. En belangrijker nog, ze had de grootste opoffering gemaakt die hij van haar kon vragen. Ze had haar wens voor een gezin opzijgezet. Ze wist niet dat het voor haar eigen bestwil was. Ze was zo lief, zo onschuldig. Hij kon het haar niet aandoen met hem een kind te krijgen. Hij zou nooit een vader kunnen zijn. Nooit een normaal gezin kunnen hebben. Normaal zijn was een doel op zich. Hij had altijd geprobeerd om normaal te zijn. Misschien wel te hard, omdat hij het zo graag wilde. Het was nooit gelukt. Zijn verleden. Zijn heden. Zijn toekomst. Het draaide allemaal om hetzelfde. Verbergen. Even had hij hoop gehad, net na de scheiding van zijn ouders. De hoop dat het hier eindigde had in hem gebrand, maar al snel was duidelijk geworden dat het gewoon doorging. Zijn moeder was hem naar die man blijven sturen en hij had geen keus gehad. Hij wilde het niet, had gesmeekt of hij niet hoefde, maar ze was onverbiddelijk. De band met zijn vader moest goed blijven, had ze gezegd. Ze had het nooit geweten. Daar had hij op haar begrafenis bittere tranen om gehuild en tegelijkertijd was hij er immens opgelucht over geweest. Ze had het beste met hem voor, ze hoefde niet te weten wat zijn vader met hem deed. Hij wilde haar beschermen. Hij wilde haar behoeden voor het schuldgevoel dat ongetwijfeld aan haar gevreten zou hebben. Maar hoe vaak hij niet op het punt had gestaan? Als hij ooit iemand iets zou vertellen, was het aan haar. Toen ze doodging, wist hij dat hij nooit zou kunnen praten. Hij had zich nog nooit zo eenzaam gevoeld. Eenzaam, dat was sowieso het woord om zijn leven te omschrijven. Als kind was hij eenzaam, het grote geheim drukte als een zware last op zijn schouders. Toen hij groter werd, vonden andere kinderen hem maar raar. Op school stond hij alleen. Het enige waar hij lof mee oogstte, was zijn talent voor skiën. Geen kind in het dorp dat nooit op de latten stond, maar hij blonk uit door op jonge leeftijd snoeihard van de zwarte pistes te suizen. Werden er wedstrijden georganiseerd, dan schreef hij die altijd op zijn naam. Altijd keek hij bij de finish maar naar één persoon uit, maar die was er nooit. Hij wilde niets liever dan zijn vader trots maken. Jaren waren verstreken en toen was dat joch er ineens. Zelf kon het kind er niets aan doen, dat wist hij ook wel. Maar Karl kreeg de vader naar wie hijzelf al die jaren had gesmacht. En alleen al daarom moest het gebeuren. Alles wat hij al die jaren had weggestopt kwam als een tornado terug. Een allesverwoestende tornado, die zijn grenzen omverwierp en de dammen deed doorbreken. Met vernietigende kracht waren de haatgevoelens teruggekeerd, vele malen heftiger dan ooit. Hij had meteen geweten dat het fout zou gaan. En hij had niets gedaan om het af te wenden. Wat had hij kunnen doen? Zichzelf aangeven? Natuurlijk niet. Hij wilde dat het fout ging, hij wilde zich niet langer beheersen. Juist niet. Het had lang genoeg geduurd. Nu was het zijn moment. Hij zou ermee wegkomen. Hij kwam er al twintig jaar mee weg. Vanavond was het afgelopen. De grande finale. Oké mensen! riep hij naar het skiklasje. Genoeg geweest. We moeten naar beneden voor de sneeuw komt. Hij keek onopvallend op zijn horloge. Twee minuten voor negen. Nog heel even. 15 Nerveus haalde Daphne haar klamme hand van het stuur en veegde hem af aan haar spijkerbroek. Haar hart bonsde zo luid dat haar oren ervan suisden. Ze reed over de verlaten weg richting Kitzbühel. Het gondelstation lag net buiten het dorp. Er zou bijna niemand meer zijn. Ze hoopte dat er iemand dienst had die ze kende, anders mocht ze niet naar boven. Ze voelde er niet veel voor om over de piste omhoog te lopen. Ze keek op het digitale klokje van de autoradio. Een paar minuten voor negen. Het avondskiën zou nog in volle gang zijn. Wat moest ze doen? Franz opzoeken en hem ten overstaan van de hele groep vragen waarom hij de verpakking van Marius koekjes in zijn zak had? Aan de ene kant wilde ze dat ze het stukje plastic nooit had gevonden. Dat ze de broek gewoon had laten hangen en Franz er bij thuiskomst met een inmiddels vertrouwde vermoeidheid op had gewezen dat hij zijn kleren moest opruimen, wetend dat hij op dat punt toch niet zou veranderen. Of ze wilde dat ze minder opmerkzaam was geweest. Dat ze de inhoud van zijn zakken gewoon in de prullenbak had laten liggen. Dat zou ze ook zeker hebben gedaan, als haar oog niet op dat stukje plastic was gevallen. Aan de andere kant kon ze niet langer het gevoel negeren dat zich in steeds sterkere mate van haar meester maakte. Tien jaar samen en Franz bleek zo gesloten als een oester. Een klein laagje aan de oppervlakte, dat kende ze, maar daaronder zat een onneembare vesting. Ze realiseerde zich dat ze zowel bang als heel erg boos was. Waarom had hij haar nooit in vertrouwen genomen? Ze zou hem hebben begrepen, zou hem zelfs met rust hebben gelaten als hij er niet over wilde praten, maar hij had haar wel moeten vertellen dat hij een halfbroertje had. En niet zomaar een halfbroertje, een kind dat verdorie in het niets verdwenen was! Als je zoiets verzweeg voor je eigen vrouw, dan had je daar geen logische reden voor. Dan had je iets te verbergen. Stop, zei ze met onvaste stem, fermer dan ze zich voelde. Ze moest haar razende gedachten tot stilstand brengen. Al die overhaaste conclusies zouden haar niet helpen. De afslag naar het gondelstation kwam in zicht. Ze zette de richtingaanwijzer aan. Het geluid klonk als kanonschoten door de nacht. Ze draaide de parkeerplaats op. Er stonden nog een paar autos. Haar blik bleef meteen aan die van Franz hangen. Daarover had hij in elk geval niet gelogen. Ze zette haar auto in het eerste vak dat ze tegenkwam en stapte uit. Ze draaide het portier op slot. Het was snijdend koud en ze trok haar handschoenen over haar vochtige handen, die eenmaal in de buitenlucht meteen leken te bevriezen. Ze telde het aantal autos. Zes, waaronder die van Franz en het liftpersoneel. Er was waarschijnlijk maar een klein groepje bij Franz op de piste. Ze aarzelde. Misschien moest ze wachten tot hij met de groep naar beneden kwam. Tot Franz in zijn auto stapte, en dan ineens tevoorschijn komen en hem vragen hoe het zat. Maar dan kon ze net zo goed naar huis gaan en wachten tot hij terugkwam. Ze keek om zich heen. Wat deed ze hier eigenlijk? Maar toen kwam er een beeld in haar op van Marius. Vechtend voor zijn leven, zijn ogen groot en doodsbang. Ze was het aan hem verplicht om te blijven. Misschien was ze het wel aan zichzelf verplicht. Vanavond was hoe dan ook een keerpunt in haar leven en ze kon niet weglopen. Ze moest weten met wie ze eigenlijk haar leven deelde. *** Waar gaan we heen? vroeg Elzo. Nog voor hij goed en wel was ingestapt en het portier had gesloten, had Günter al gas gegeven. Met een verbeten trek op zijn gezicht reed hij met hoge snelheid de straat uit. Pension Mentzl, verklaarde hij. Franz Mentzl is onze nieuwe belangrijkste verdachte. Elzos wenkbrauwen schoten omhoog. Waarom dat ineens? Nieuwe informatie, antwoordde Günter summier. Hij wilde wat Wilhelm hem had verteld nog niet bekend maken. Misschien zou hij dat wel nooit doen, hij was er nog niet over uit. Het was in elk geval niet relevant voor Elzo om te weten. Maar de jonge rechercheur was te veel politieman om daarmee genoegen te nemen. Van wie? Wilhelm Grünefeld. Wat heeft hij gezegd? Günter zei niets. De boodschap kwam aan bij Elzo. Hoe gaan we het doen? vroeg hij zakelijk. Ik neem tenminste niet aan dat Mentzl alles meteen zal opbiechten. We gaan een praatje met hem maken. Günter had de straat bereikt waar het pension gevestigd was en ondanks de sneeuw gaf hij een dot extra gas, om vervolgens hard remmend voor het pension tot stilstand te komen. Hij sprong uit de auto, Elzo volgde zijn voorbeeld. De deur was niet op slot. In de hal brandde een gezellig licht. Hallo? riep Günter. Geen antwoord. Hij opende de deur van het kantoortje, maar daar was het donker. Hij knipte het licht aan en keek voor de zekerheid achter de deur. Niemand. Hetzelfde gold voor de keuken en de eetzaal. De privévertrekken van Franz en Daphne waren niet op slot. Ze keken er vluchtig rond, maar er was niemand. Om de ruimtes te kunnen doorzoeken hadden ze een huiszoekingsbevel nodig, maar Günter had geen tijd voor die bureaucratische rompslomp. Hij zou zich er later wel uit redden. Een brandweer vroeg ook geen toestemming om een brandend huis binnen te gaan, had hij de rechter-commissaris al eens met succes voorgehouden. Boven klonk gestommel. Richard en Esther kwamen de trap af. Is er nieuws? vroegen ze met geschrokken gezichten. Meteen trok Günter zijn gezicht in de plooi. Nee, geen nieuws. We zijn alleen op zoek naar Daphne of Franz. Hij noemde expres beide namen, zodat ze geen argwaan zouden krijgen. Franz is op de piste, wist Esther. Toen we haar spraken, vertelde Daphne dat er vanavond weer avondskiën is. Ondanks alles wil hij geen lessen missen, hoewel de zaak hem natuurlijk ook niet loslaat. Richard knikte instemmend. Waarschijnlijk zaten ze dichter bij de waarheid dan ze zelf konden vermoeden, dacht Günter grimmig. En Daphne? Esther haalde haar schouders op. Dat weet ik niet. Ik weet zeker dat ik haar een halfuur geleden nog beneden heb horen lopen. Dat ze weg is gegaan, heb ik niet gehoord. Günter knikte. Oké, dan komen we later wel terug. Het is ook niet zo belangrijk. Gelukkig leek het echtpaar hem te geloven, hoewel Günter als hij hen was vraagtekens zou hebben geplaatst bij die opmerking. De recherche kwam echt niet om negen uur s avonds even langs voor iets wat makkelijk tot de volgende ochtend kon wachten. Maar misschien waren ze zo veel uur na de verdwijning niet meer zo scherp. Ook al hadden ze een week geleden nog nooit van Marius Donkervoort gehoord, inmiddels hadden ze donkere kringen rond hun ogen en was aan alles te merken dat ze zeer door de zaak waren aangedaan. We komen morgen wel terug, zei Günter zo terloops mogelijk. Hij trok de buitendeur open. Elzo liep voor hem uit en toen de deur achter hen in het slot viel, versnelde Günter zijn pas. Jij rijdt. Er was maar één piste open, wist Günter. Franz zou daar nog wel even zijn. Hij zou hem niet overvallen met zijn skigroep erbij, hij moest hem juist alleen hebben. Dat betekende dat hij moest wachten, maar hij had geduld. Wat heette, hij wachtte al twintig jaar. Dat ene uurtje kon er ook nog wel bij. Hij leunde achterover en nam in gedachten door wat hij tegen Franz zou zeggen. *** Daphne wachtte een paar minuten en liep toen naar de plek waar de piste eindigde, achter het gondelstation. Ze keek omhoog. De verlichte piste tegen de donkere lucht was een spectaculair gezicht, maar Daphne had geen oog voor de schoonheid ervan. Ze tuurde in de verte, maar ontwaarde geen beweging op de piste. Ze keek naar de draaiende gondel. Degene die de lift bediende kon haar vast vertellen hoe laat de skiërs omhoog waren gegaan, maar ze wilde haar aanwezigheid nog niet kenbaar maken. Ze wist zelf niet eens waarom. Misschien kwam het door het gevoel van naderend onheil dat diep in haar woedde en dat ze niet kon verklaren, maar ook niet negeren. Iets in haar schreeuwde nog steeds dat ze weg moest gaan. Nu kon het nog. Franz zou niet weten dat ze hier was geweest. Wat was haar verklaring voor haar aanwezigheid? Dat ze zo snel mogelijk antwoord wilde? Hij zou het opvatten als een motie van wantrouwen en meteen in de verdediging schieten. Ze wist zelf niet precies waarom ze hier was. Het kón toch ook wel wachten? Ze draaide zich om en liep terug naar de auto, terwijl de tweestrijd in haar woedde. Ze stapte in en deed de sleutel in het slot, maar liet de motor uit. Haar handen beefden en haar ademhaling ging gejaagd. Op dat moment begon haar mobiele telefoon in haar zak te trillen. Ze verstijfde. Was het Franz? Hoe zou ze moeten reageren? Maar het was Franz niet, het was Richard. De politie is op zoek naar jullie, viel Richard met de deur in huis. Waarom? vroeg Daphne geschrokken. Even schoot het door haar hoofd dat zij er ook achter waren gekomen dat Franz dingen had verzwegen, maar meteen realiseerde ze zich dat dat onzin was. Ik weet het niet, antwoordde Richard. Ze zeiden dat het niet belangrijk was, maar later dacht ik: dan komen ze toch niet om negen uur s avonds aanzetten? Zochten ze mij of zochten ze Franz? Jullie allebei, volgens mij. Ze deden een beetje vaag. Günter was er en die jongere rechercheur met wie hij volgens mij veel samenwerkt. Waar zijn ze nu? Geen idee. Ze zeiden dat ze later wel zouden terugkomen. Nou, dan zullen we het wel merken, zei Daphne een stuk luchtiger dan ze zich voelde. Bedankt dat je het even hebt doorgegeven. Ze verbrak de verbinding. Haar hand ging richting de autosleutel, maar ze startte de motor niet. Dat Günter haar en Franz zocht, gaf haar een onbehaaglijk gevoel. Ze wilde niet naar huis gaan en daar wachten tot Franz terugkwam. Misschien was Günter er dan al. Dus stapte ze uit de auto, deed het portier op slot en liep terug naar het eind van de piste. Ze weifelde. Moest ze hier op Franz wachten of kon ze beter met de gondel omhooggaan en hem op de piste treffen? Ze vroeg zich af of Günter Wolfsberg echt pas morgen zou terugkomen of dat hij op weg was naar de piste om Franz en haar hier te zoeken. Wat Richard had gezegd klonk logisch: als Günter om negen uur s avonds binnenviel, ging het vast niet om iets wat met gemak tot morgenochtend kon wachten. Ze wist niet of Richard iets had gezegd over waar Franz was, maar ook als dat niet zo was, zou Günter er snel genoeg achter komen dat er vanavond werd geskied. Een blik op de website van de skischool zou hem leren dat Franz zich op de piste bevond. Met de gondel, dus. Ze wierp nog een laatste blik omhoog en draaide zich toen om. Plotseling voelde ze hoe haar nekharen overeind gingen staan. Met een ruk draaide ze haar hoofd weer om. Ze zag wat haar onderbewuste al had geregistreerd. Beweging op de piste. In de verte ontwaarde ze zwarte stipjes die naderbij kwamen. Ze probeerde zich onzichtbaar te maken door helemaal aan de zijkant te gaan staan, in de beschutting van een groepje naaldbomen. Terwijl haar hart in haar keel bonsde, wachtte ze af. De stipjes werden steeds groter, tot ze kon ontwaren dat het drie mannen en twee vrouwen waren. Ze droegen helmen van skischool Geoff von Grödel. Ze kneep haar ogen samen en tuurde koortsachtig in de verte, maar Franz gestalte zag ze niet. Ook niet toen het groepje het einde van de piste naderde. Daphne kon hun stemmen al horen, wat ze zeiden was niet te verstaan. Pas toen het vijftal het eind van de piste had bereikt en de skis losklikte, kon ze horen dat ze Nederlands spraken. Ze liep op hen af. Hallo. Het groepje keek op. Afwachtend. Goedenavond, zei iemand. Daphne realiseerde zich hoe de situatie op hen moest overkomen. Ze probeerde razendsnel een goed verhaal te bedenken, maar haar gedachten leken te blokkeren. Daarom zei ze een beetje onhandig: Ik eh... Ik ben op zoek naar Franz. Jullie skileraar. Vijf blikken in haar richting. Uiteindelijk nam een van de mannen het woord. Hij is nog op de piste. Omdat het gaat sneeuwen, wilde hij dat iedereen naar beneden zou gaan, maar er waren nog wat individuele skiërs die hij moest waarschuwen. Hij zal er zo wel aan komen. Oké. Daphne knikte. Bedankt. Het vijftal verdween richting de parkeerplaats en Daphne vloekte zacht tegen zichzelf. Ze had een plausibele verklaring voor haar aanwezigheid moeten bedenken in plaats van zo te staan stuntelen. Als Günter naar haar en Franz op zoek zou gaan en hij zou dit groepje treffen, zou hij meteen weten dat ze onder aan de piste op Franz had staan wachten. Daarmee maakte ze zichzelf in het gunstigste geval belachelijk, maar waarschijnlijk was verdacht eerder het woord dat bij Günter zou opkomen. Want waarom kon ze Franz niet gewoon bellen? Dat idee had al eerder haar gedachten gekruist. Ze kon hem toch terloops vragen waar hij was, zodat ze een indicatie had van wanneer ze hem kon verwachten. Maar iets hield haar tegen, ze kon niet precies omschrijven wat. Ze haalde haar mobiele telefoon uit haar zak. Geen gemiste oproepen. Als Günter haar zocht, had hij haar in elk geval niet gebeld. Ze schrok op toen ze weer beweging registreerde op de piste. Er kwamen vier mensen aan geskied. Ongeduldig wachtte Daphne tot ze dicht genoeg waren genaderd om hun gestaltes goed te kunnen onderscheiden. Ze beet op haar lip. Weer geen Franz. Deze keer bleef ze in de beschutting van de paar bomen aan de zijkant van de piste staan tot het viertal was verdwenen. Ze keek hen na toen ze naar de parkeerplaats liepen en in twee autos stapten. De enige voertuigen die nog over waren, waren die van haar, Franz en de liftbediende. Er reed geen skibus, iedere skiër op de piste moest met de auto zijn gekomen. Dat betekende dat alleen Franz nog aanwezig was. Als hij de laatste skiërs naar beneden had gestuurd, waar was hij dan zelf? Ze staarde naar de verlichte piste, maar die was uitgestorven. Plotseling drong het tot haar door wat de skiërs hadden gezegd. Franz had iedereen weggestuurd, omdat het zou gaan sneeuwen. Daphne tastte naar haar telefoon. Ze had het weerbericht vandaag nog gelezen, er was niets gezegd over sneeuw vanavond. Had Franz zich vergist? Hij wist altijd precies wat de voorspelling was. Elke skileraar werd geacht dat te weten. Het was zelfs een van de redenen dat Franz een smartphone had aangeschaft, nu kon hij altijd het weerbericht in de gaten houden. Daphne schudde haar hoofd. Het was onbestaanbaar dat Franz de weervoorspelling niet goed had gelezen. Ze stopte haar telefoon terug in haar zak en bleef besluiteloos staan. Hier wachten of naar boven? Haar telefoon maakte een pingelend geluid. Daphnes hart schoot haar keel in. Ze haalde het toestel uit haar jaszak en keek naar het smsje. Ze las de tekst drie keer. Verbijsterd. Daarna nam de woede de overhand. Haar angst drukte ze weg. Er was nu geen tijd om bang te zijn. Ze moest actie ondernemen. Ze nam een besluit en beende met ferme passen weg. *** Hij stopte zijn telefoon terug in zijn jaszak. Eindelijk, rust. Het had nog moeite gekost om de skiërs weg te krijgen. Die verdomde telefoontjes met internet ook, iedereen kon zelf het weerbericht bijhouden. Maar gelukkig had hij hen weten te overtuigen dat het onverantwoord was om op de piste te blijven. Hij bleef even staan en staarde in het duister. De buitenlucht was zo koud dat het pijn deed in zijn neus en zo ijl dat hij er een beetje licht van werd in zijn hoofd. Hij voelde zich raar duizelig. De stilte zoemde in zijn oren. Het enige geluid was het zachte kraken van de gondel. Het irriteerde hem. Waarom zetten ze dat ding niet stil? De groep moest nu al lang beneden zijn. Hij had gezegd dat hij zo naar beneden zou komen en dat ze niet op hem hoefden te wachten. Hij kende die jongens die bij de lift werkten langer dan vandaag. Als ze zouden zien dat de laatste skiërs beneden waren, zouden ze de boel snel afsluiten. De gondel zou zo wel stoppen. Ach, wat kon het hem ook schelen. Hij mocht de avond niet laten bederven door een lift. Eindelijk was het zover. Hij kon het gevoel dat al twintig jaar in hem sluimerde tot rust brengen. Dan kon hij verder met zijn leven. Dan was alles vereffend. Hij pakte zijn skis van de grond en gooide ze over zijn schouder. Het was tijd om te gaan. *** Hijgend kwam Daphne aan bij haar auto. De skis lagen zoals altijd nog achterin. Ze had de gewoonte om ze de hele winter in haar auto te laten liggen. Een paar jaar geleden had ze een paar snowblades aangeschaft, omdat ze liever bochtjes maakte dan dat ze met hoge snelheid de berg afsuisde. Die korte skis hadden als bijkomend voordeel dat ze makkelijk in de achterbak van haar auto pasten. Gelukkig had ze vorige week, toen ze voor het laatst had geskied, haar skischoenen in de auto laten liggen. Franz vervloekte haar daarom: skischoenen moest ze goed verzorgen, zei hij altijd. Dat betekende dat ze ze op zn minst binnen moest bewaren. Maar nu was ze blij met haar lakse gewoonte. Ze trok de schoenen aan en liep met haar skis in haar hand naar de gondel. Johann had vanavond dienst. Ze kende bijna alle liftbediendes persoonlijk, al werkte Johann er nog niet zo lang. Ha Johann, zei ze zo normaal mogelijk toen ze langs zijn hokje liep. Ik ga nog even naar boven, hoor. Het is een prachtige avond. De jonge man keek bedenkelijk. Liever een andere avond, Daphne. Ik wilde eigenlijk zo gaan afsluiten. Voor je beneden bent, zijn de lichten op de piste al zon beetje uit. Dat zal wel meevallen. En jij kunt gewoon afsluiten zodra ik boven ben. Ik zorg zelf wel dat ik weer beneden kom. Johann keek haar aan. Met duidelijke tegenzin maakte hij een handgebaar richting de binnenkomende bakjes. Wat je wilt. Maar ik vind het onverstandig om naar boven te gaan. Bedankt! riep Daphne nog, terwijl ze met haar skis in haar hand in een van de bakjes klom. De snowblades waren te klein om in de houder aan de buitenkant neer te zetten. Ze ging zitten en keek toe hoe het bakje langzaam het gondelstation verliet. Veel te traag naar haar zin gleed ze naar boven. Verderop zag ze Kitzbühel liggen, aan de andere kant lag Kirchberg. Beneden haar was het donker, maar rechts kon ze de verlichte piste onderscheiden, gelegen achter een dikke rij bomen die spookachtig glansden in het maanlicht. Ze was nooit een fan geweest van avondskiën, omdat ze niet dol was op het donker. Ze pakte haar telefoon en las opnieuw het smsje. Een rilling liep over haar rug. “Ben nog wel even bezig op de piste, skiklas heeft er zin in vanavond! Daarna ga ik met de groep een biertje drinken, dus reken maar niet op mij. Zal zachtjes doen als ik thuiskom. Slaap lekker alvast.” Haar mond was kurkdroog. Ze slikte en vermande zich. Dit was niet het moment om bang te zijn in het donker. Ze moest de antwoorden op haar vragen zien te krijgen. Er was vast een logische verklaring, probeerde ze zichzelf wijs te maken. Maar het gevoel dat zich steeds vaster in haar nestelde, vertelde haar iets anders... Even later bereikte de gondel het station. Slingerend kwam het bakje een moment tot stilstand om zich meteen daarna in een lager tempo in beweging te zetten. De deurtjes klapten open en Daphne kwam met trillende knieën overeind. Ze had het gevoel dat ze op een rand stond waar ze elk moment van af kon vallen en ze had geen idee waar ze dan in terecht zou komen. Ze klemde haar skis onder haar arm en liep naar de uitgang. Overdag dromden de mensen hier samen om zich via de deuren naar buiten te persen, hongerig naar hun eerste afdaling van de dag. Nu was het ijzig stil. Het geluid van haar skischoenen tegen de ijzeren roosters op de vloer klonk als pistoolschoten in de nacht. Ze bereikte de piste. Felle lichtbundels weerkaatsten tegen de witte sneeuw. Daphne liep een stukje door en vertraagde daarna haar pas. Hier op de piste was niets om je achter te verschuilen. Ze liep naar de rand, waar ze voor haar gevoel minder zichtbaar was. Ze tuurde langs de rode piste naar beneden. Er was niemand. Ze spitste haar oren, maar hoorde niets. Niet het gekras van skis in de sneeuw, of het geluid van voetstappen. Het enige geluid kwam van het ruisen van de wind door de bomen. Ver weg kraste een vogel. Daphne huiverde. Haar hart pompte haar bloed zo hard rond dat ze gesuis in haar oren hoorde. Ze schraapte haar keel om maar even de doodse stilte op de piste te verdrijven. Het klonk als het piepende geluid van een krijtje op een schoolbord. Plotseling gingen haar nekharen overeind staan. Ze werd duizelig van angst. Ergens heel in de verte had haar onderbewuste een geluid geregistreerd, maar zo zacht dat ze het niet kon terughalen. Uiterst behoedzaam draaide ze zich om. Ze keek omhoog, naar het gondelstation. De bakjes hingen inmiddels stil, daar kwam het geluid niet vandaan. Had ze het zich verbeeld? Ze onderdrukte een kreet toen er een tak knapte. Daphne dook in elkaar en landde met haar armen in de sneeuw. Het geluid kwam van de andere kant, waar het niet verlicht was. Ze tuurde in het donker. Een knappende tak betekende dat iets of iemand zich tussen de bomen bevond. Een beest? Of was het Franz die zich via het bos een weg probeerde te banen naar... Waarheen? Even schoot het door haar hoofd om haar skis onder te binden en zo snel als ze kon de rode piste af te dalen. Onderweg kon ze de politie bellen, die Franz zou zoeken en erachter zou komen wat hij in zijn schild voerde. Het verhaal klopte van geen kant, maar de politie zou de onderste steen wel boven halen. Daphne dacht aan haar gezellige huiskamer en de knapperende open haard en kreeg buikpijn van verlangen. Maar ze kon nu niet weggaan. Als ze de politie belde, had ze het zelf niet meer in de hand. Dan zou ze Franz verdacht maken, terwijl in haar nog altijd een sprankje hoop zat dat dit allemaal op een groot misverstand berustte. Een misverstand waarvoor de politie, verblind door de wens – of nee, de eis – van de burgers om de dader van Marius ontvoering te pakken – geen oog zou hebben. Franz zou onschuldig in de cel kunnen belanden. Daphne schudde ferm haar hoofd. Ze kon pas bellen als ze honderd procent zeker wist wat er aan de hand was. Dat was ze aan zichzelf en aan Franz verplicht. Half gebukt stak Daphne de piste over. Aan de andere kant liep ze, nog steeds in elkaar gedoken, een stukje langs de rand tot ze bij het begin van de blauwe piste kwam. Hier was het een stuk donkerder, wat in haar voordeel werkte maar haar ook opnieuw deed huiveren. Ze tastte in haar zak naar haar mobiele telefoon. Het schermpje lichtte fel op in het donker. Ze toetste het alarmnummer in, schakelde de toetsenblokkering in en stopte het toestel terug in haar zak. Als het nodig was om het alarmnummer te bellen, hoefde ze alleen maar de toetsenblokkering uit te schakelen. Ze liet zich een stukje afzakken over de piste en bleef toen staan. Hier ergens had ze het geluid van de tak gehoord. Ze tuurde in het donker en luisterde of ze ergens een geluid hoorde. De wind ruiste nog steeds, verder was het stil. Daphne liep verder. De lichte skis voelden als lood onder haar arm, maar ze peinsde er niet over ze achter te laten. Om de zoveel meter bleef ze even staan. Had ze het zich verbeeld dat de tak was geknapt? Of was een dier de veroorzaker van het geluid? Ze had zo sterk het gevoel gehad dat er iemand in de buurt was, maar misschien had haar gevoel een loopje met haar genomen. Net toen ze overwoog terug te keren, hoorde ze het weer. Verder weg, maar overduidelijk het geluid van een tak die het begaf onder de druk van gewicht. Ze tuurde tussen de bomen door. Het maanlicht was het enige hulpmiddel. Gelukkig liet het naaldbos het nodige licht door. Daphne scande de omgeving met haar ogen. Haar blik bleef hangen aan dingen die bewogen, maar het waren takken. En toen ineens zag ze hem. Dichterbij dan ze dacht. Op een meter of dertig bij haar vandaan stond Franz. En hij keek recht in haar richting. *** Günter keek naar de twee autos op het parkeerterrein en trok meteen zijn mobiele telefoon tevoorschijn. Even later had hij verbinding met degene die hij zocht. Wil je voor mij even twee kentekens checken? Het duurde een paar minuten om te bevestigen wat hij al dacht. Dus Daphne was samen met haar man op de piste. Günter probeerde die informatie in te passen in wat hij al wist. Er waren een paar opties: ze was niet zo onschuldig als ze zich had voorgedaan, of ze was vanavond toevallig van plan geweest te gaan avondskiën, of ze had dingen ontdekt en wilde Franz daarnaar vragen, of Franz was in de problemen geraakt en had haar gebeld. Hij moest met al die mogelijkheden serieus rekening houden. Günter wierp een laatste blik op de autos en zette koers naar het gondelstation. Elzo volgde hem. Zal ik versterking oproepen? Günter schudde zijn hoofd. Wacht nog maar even. Ik wil eerst kijken wat hier aan de hand is. Maar daarvoor moeten we wel naar boven. Günter keek naar het lifstation. Alles was donker en de gondels stonden stil. Hij bonkte op een deur, maar het bleef stil. Ik moet even bellen. Dankzij zijn vele jaren in Kirchberg puilde zijn telefoon uit van de contacten en hoefde hij niet altijd de lange, officiële wegen te bewandelen. Jozias, met Günter, zei hij toen er aan de andere kant van de lijn werd opgenomen. Ik sta bij de Fleckalm en ik moet naar boven. De reactie was niet waarop hij had gehoopt. Dat soort verzoeken gaat niet via mij, dat weet je. Jouw chef moet de mijne maar bellen. Günter zuchtte. Dan sta ik hier over twee uur nog. Je hebt de sleutels, je kunt toch wel even... Nee, dat gaat niet. Günter wist precies waar deze starre reactie vandaan kwam. Een paar maanden geleden had de politie niet al te adequaat gereageerd op allerhande diefstallen in de gondelstations. Pas na een aantal dagen was er een agent komen kijken en het had nog eens twee weken geduurd voor er daadwerkelijk iets van een onderzoek was gestart. Uiteindelijk was een medewerker opgepakt die had bekend, maar de gestolen spullen – waaronder een paar peperdure skis van de man die hij nu aan de telefoon had – waren niet teruggevonden. Jozias had Günter in die tijd een paar keer gebeld om zijn hulp in te roepen, maar Günter – druk met een andere zaak – had hem naar een andere afdeling doorgestuurd. Daar was de boel gestagneerd omdat dit soort zaken nou eenmaal zelden prioriteit kreeg. Nu baalde hij ervan dat hij er niet meer aandacht aan had besteed. Luister, ik weet dat mijn collegas die diefstallen te lang op de stapel hebben laten liggen en dat jij bij een adequatere reactie van onze kant je skis misschien nog had gehad, maar ik heb echt je hulp nodig. Ik ben bezig met die vermissing en ik moet echt de piste op. Kun je misschien niet toch... Je belt mijn chef maar, was het antwoord en daarna werd de verbinding verbroken. Günter vloekte hardop. En nu? vroeg Elzo, die al een rondje om het station had gelopen maar ook niet veel verder kwam. Al wisten ze binnen te komen, dan nog konden ze de gondel niet zomaar gebruiken. Jij en ik gaan eens aan onze conditie werken, zei Günter grimmig. Hij beende naar het begin van de piste en keek omhoog. Het zou een flinke klim worden. *** Daphne dook in elkaar en bleef zo zitten. Haar hart bonkte zo hard tegen de binnenkant van haar ribbenkast dat het pijn deed. Ze tuurde vanonder haar armen naar de gestalte van Franz. Hij bleef roerloos staan. De seconden die volgden leken uren te duren. Daphne bereidde zich instinctief voor op een vlucht. Ze was nu te ver gekomen om nog te kunnen doen alsof ze toevallig op de piste verzeild was geraakt en ze wist te veel om zichzelf nog wijs te maken dat Franz niets had gedaan. Als hij haar zag, moest ze wegwezen. Eerst een stukje omhoog, dan razendsnel haar skis aan en via de rode piste naar beneden. Het was een enorm stuk, maar uiteindelijk zou ze dan bij haar auto uitkomen. Dat ze een vluchtplan had, stelde haar op geen enkele manier gerust. Franz, die natuurlijk veel beter kon skiën dan zij, zou haar binnen no time inhalen. Ze hijgde zo hard dat ze ervan overtuigd was dat Franz het ondanks de afstand kon horen. Ze probeerde haar adem in te houden, maar daardoor zag ze sterretjes. Ze knipperde nerveus. Franz stond nog steeds waar hij net ook had gestaan. Uit niets was af te leiden of hij haar had gezien. Daphne onderdrukte een kreet toen Franz bewoog. Ze bleef doodstil zitten en probeerde zich nog kleiner te maken. Toen draaide Franz zich om en baande zich een weg door de bomen, verder bij haar vandaan. Daphne gunde zichzelf geen tijd om opgelucht te zijn. Ze kroop naar het randje van de piste en liet zichzelf voorzichtig naar beneden glijden tot ze op het lager gelegen stuk terechtkwam. Hier tussen de bomen was het meteen een stuk donkerder. Toch kon ze in het weinige maanlicht dat door de bomen doordrong Franz gestalte in de verte zien. Ze vond een weg tussen de bomen door en zorgde ervoor dat ze Franz niet uit het oog verloor. Hij droeg een donkere jas die ze niet kende, maar op de rug zat een reflecterende streep. Als het maanlicht erop viel, kon ze precies zien waar hij zich bevond. Na een minuut of vijf merkte Daphne dat Franz sneller ging lopen. Ze moest haar tempo verhogen om hem bij te houden en zag toen hoe het kwam dat hij zijn tempo kon versnellen. Ze hadden een pad tussen de bomen door bereikt. Een langlaufpad. Het was inmiddels harder gaan waaien en af en toe dwarrelde sneeuw vanaf de bomen naar beneden, maar niet genoeg om de vele langlaufsporen te bedekken. Daphne hield niet van langlaufen, maar ze kende dit pad wel een beetje. Lang geleden was ze er met Franz weleens geweest. Lopen op het pad was makkelijker dan tussen de bomen. Op de ingesleten sporen zakten haar skischoenen veel minder diep weg. Nu het bos opener was, moest ze meer moeite doen om uit het zicht te blijven. Ze hield even haar pas in om de afstand te vergroten en ging wat meer aan de rand van het pad lopen, zodat ze snel tussen de bomen kon schieten. Het leek Franz geen enkele moeite te kosten door de soms dikke sneeuw te lopen, met zijn skischoenen aan en zijn skis op zijn rug. Zelf had ze kramp in haar arm, maar de adrenaline die door haar lijf pompte, maakte dat ze de pijn kon verdragen. Plotseling sloeg Franz rechtsaf, de berg op, naar het scheen op een compleet willekeurige plek. Daphne versnelde haar pas, maar toen ze de plek naderde, aarzelde ze. Zolang ze Franz in het oog had, wist ze dat hij haar niet zag. Maar nu... Was dit een truc? Met kleine stapjes liep ze verder. Bij de laatste boom voor de plek waar ze Franz net had gezien, liet ze zich in de sneeuw vallen. Op haar knieën kroop ze verder. Heel voorzichtig verliet ze de beschutting van de boom en draaide haar hoofd. Niets. Het enige wat ze zag, waren bomen die kriskras door elkaar stonden. Het was haar een raadsel hoe iemand hier de weg kon vinden, er was geen pad. Maar Franz leek er weinig moeite mee te hebben. Hij liep energiek omhoog op zijn skischoenen en leek precies te weten waar hij heen moest. Met bonzend hart begon ze aan de klim. Af en toe verloor ze Franz even uit het zicht, omdat er een rijtje bomen tussen hen in stond. Ze moest erop vertrouwen dat Franz verder gelopen was en niet ergens tussen die bomen stond. Ze had geen tijd om overal stil te staan en te kijken of het veilig was. Als hij in zijn tempo doorgelopen was, moest ze behoorlijk doorklossen op haar skischoenen om hem niet helemaal uit het oog te verliezen. Ze baande zich een weg tussen een aantal dicht op elkaar staande bomen door. Er striemde een tak met naalden in haar gezicht. Ze beet hard op haar lip om een kreet te onderdrukken. Gelukkig verdoofde de ijzige kou de pijn meteen. Ze moest voortmaken. Franz leek hoe langer hoe sneller te gaan lopen. Daphne hijgde. Haar longen deden pijn en haar benen protesteerden, maar ze moest alles negeren en zich richten op maar één ding. Ze had alleen geen idee wat dat precies was. Heel even schoot het door haar heen hoe bizar de situatie was. Vanmiddag was er niets aan de hand geweest en nu kroop ze ineens door een donker bos achter de man aan met wie ze al jaren getrouwd was en die ze tot een paar uur geleden door en door vertrouwde. Maar nu mocht hij haar niet zien, anders zou ze misschien wel in gevaar verkeren. Na een minuut of tien, waarin Franz niet één keer omkeek of zijn pas vertraagde, hield hij ineens halt. Daphne dook weg achter een grote naaldboom. Ze rilde, maar dat kon niet van de kou komen. Onder haar dikke jas voelde ze het zweet in straaltjes van haar rug lopen. Franz keek om zich heen, alsof hij iets zocht. Daphne trok zich verder terug tussen de bomen. Nu leek Franz ineens wel op zijn hoede. Zou hij haar gehoord hebben? Franz zette een paar passen in de richting van waaruit hij was gekomen. Daphne hield haar adem in. Het kleinste geluid kon haar verraden, de lichtste ademteug zou Franz het idee kunnen geven dat er iemand was. Net voor ze het gevoel kreeg dat haar longen uit elkaar zouden knappen, vervolgde Franz zijn weg. Ze liet de lucht dankbaar ontsnappen. Franz liep nu langzamer, behoedzamer. Plotseling maakte hij een scherpe draai en verdween links tussen de bomen. Daphne wachtte even voor ze hem volgde. Hij was niet meer dan een donkere schim op een meter of dertig afstand. Ze verloor hem voortdurend uit het oog, maar ze durfde de afstand tussen hen niet te verkleinen. Gelukkig viel het maanlicht dan weer op zijn jas en kon ze het spoor oppikken. Net toen ze zich begon af te vragen of Franz eigenlijk wel een doel had, zag ze tussen de bomen door hetgeen waarnaar hij op weg was geweest. Haar ogen werden groot. Ze bleef als versteend staan en moest haar hand voor haar mond slaan om geen ijselijke kreet uit te stoten. *** De chef kan die gondel toch wel open laten gooien? Günter maakte een grommend geluid dat als antwoord moest dienen, maar Elzo nam er geen genoegen mee. We weten dat Franz Mentzl een motief heeft, we weten dat hij... We weten helemaal niet of hij een motief heeft, onderbrak Günter hem. We weten dat het mogelijk is dat hij wrok koestert tegen een jongetje dat al twintig jaar geleden is verdwenen. En daardoor hebben we een link met deze zaak, bracht Elzo ongeduldig in. Al doe je nog zo geheimzinnig over wat jouw nieuwe informatie precies inhoudt, je weet zelf ook dat dat alleen al reden genoeg is om de korpsleiding te bellen en te eisen dat ze die gondel laten opengooien in plaats van hier door de sneeuw te ploeteren en kostbare tijd te verliezen. Günter wierp een blik opzij. En jij denkt dat het sneller is om de korpsleiding iets te laten regelen? Ik verzeker je dat je tien keer de piste op en neer kan voor die gondel open zou zijn. Daarnaast heb ik er geen behoefte aan om de korpsleiding hierbij te betrekken. Wat hij niet zei, was dat hij dan zou moeten uitleggen hoe hij erbij gekomen was dat Franz iets met deze zaak te maken zou hebben. Hij wist zeker dat als hij zou meedelen wat Wilhelm had verteld, de korpsleiding zich er meteen mee zou bemoeien. De mediawaarde was al zo groot, en die werd met Wilhelms informatie niet bepaald kleiner. Günter was ervan overtuigd dat de korpsleiding zelden iets goed deed, en nooit als het aankwam op de inhoudelijke behandeling van zaken. Hij moest zien te voorkomen dat ze hier lucht van kregen. Eerst wilde hij samen met Elzo polshoogte nemen op de piste, daarna zou hij eventueel versterking inroepen, maar wel onder zijn eigen supervisie. Als hij de wijsneuzen van het management erbuiten kon houden door de piste te beklimmen in plaats van de lift te nemen, was dat een kleine opoffering. Hij keek omhoog, maar doordat de piste een bocht maakte, kon hij niet zien hoe ver het nog was. Hij kneep zijn ogen samen. Ze moesten alert zijn. Als Franz op weg was naar beneden, was de kans aanzienlijk dat hij deze piste nam. Hij spitste zijn oren. Hoorde hij het gekras van skis, of was het de wind die een loopje nam met zijn oren? Bijna automatisch tastte hij naar zijn dienstwapen aan zijn broekband. *** Daphne staarde ademloos naar het hutje tussen de bomen. Franz stond bij de deur en hield een zaklamp tussen zijn tanden. De dansende lichtbundel hielp hem niet echt bij het openen van de deur en hij liet de lamp vallen. Met een klik schoof hij de deur van het slot. Toen de deur openging, ving Daphne een glimp op van een oranje vuur. De deur viel achter Franz dicht. Hevig bevend bleef Daphne staan. Ze probeerde zichzelf weer onder controle te krijgen, maar dat lukte niet. Toen ze haar telefoon uit haar zak haalde, viel die door het trillen van haar hand in de sneeuw. Ze raapte het apparaat op en haalde de toetsenvergrendeling eraf. Dit was het moment om gebruik te maken van het alarmnummer dat ze had voorgeprogrammeerd. Ze wist niet wat zich in het hutje bevond, dat moest de politie maar uitzoeken. Hijgend van spanning drukte ze haar telefoon tegen haar oor, maar er kwam geen verbinding tot stand. Ze keek ongeduldig naar het schermpje en vloekte zacht. Hier, ver van de piste, had ze geen netwerk. Ze keek achterom. Als ze helemaal terugliep naar de piste, kon ze bellen en daarna de politie vertellen waar ze moesten zijn. De weg zou ze moeten markeren. Ondertussen kon Franz het hutje verlaten en God weet waarheen gaan, maar dat was een risico dat ze moest nemen. Er zat niets anders op. Ze draaide zich om en wilde op weg gaan. Maar de stilte van de nacht werd doorbroken door een schreeuw. Daphne verstarde. Marius! Ze luisterde en hoorde gehuil, het geluid van een kind. Paniekerig schoot haar blik heen en weer tussen het hutje en haar nutteloze telefoon. Alles in haar schreeuwde dat ze terug moest naar de piste en om hulp moest bellen, maar ze bleef verstijfd staan waar ze stond. Weggaan was gewoon geen optie meer. Ze moest zelf in actie komen. Zonder haar skis los te laten liep ze tot aan het hutje. Ze was draaierig van angst. Ze moest een plan maken, maar haar hersenen draaiden overuren en lieten zich niet tot kalmte brengen. Naar binnen moest ze. Of buiten wachten tot Franz weg zou gaan. Of toch weggaan en hulp inroepen. Proberen Franz over te halen Marius te laten gaan. Of misschien moest ze Franz overmeesteren. Dat laatste was wellicht niet de beste optie, maar wel de enige waarvan ze vermoedde dat die enige kans van slagen had. Franz was ongeveer twintig centimeter langer en vijftien kilo zwaarder dan zij. Met haar blote handen begon ze niets tegen hem. Ze moest iets zoeken wat als wapen kon dienen. Even keek ze naar haar skis. Ze waren behoorlijk stevig en ze kon Franz er zeker pijn mee doen. Als ze al haar kracht gebruikte, kon ze hem er in elk geval voor even mee uitschakelen. Ze moest tegen elke prijs zien te voorkomen dat hij de skis uit haar handen trok. Dan had ze niets meer. Ze liep een rondje om het hutje heen terwijl ze tussen de beschutting van de bomen bleef. Aan de achterkant zat een raampje. Als ze op haar tenen ging staan, zou ze er doorheen kunnen kijken. Ze durfde het niet te proberen, haar grootste voorsprong op Franz was het verrassingselement en dat wilde ze niet uit handen geven door nu risicos te nemen. Even bleef ze staan. Ze dwong zichzelf om na te denken. Als ze erin slaagde Franz met haar skis te uit te schakelen, moest ze Marius meenemen en maken dat ze wegkwam. Tussen de bomen door, terug naar het langlaufpad en dan op skis zo snel mogelijk naar beneden. Als ze goed oplette, zou ze zelfs via het pad weer op de piste kunnen komen en vanaf daar in een hoger tempo naar beneden skiën. Ergens onderweg moest het bereik op haar mobiele telefoon terugkomen en kon ze de politie bellen. Ze slikte. Zo makkelijk als het nu klonk, zou het niet worden. Het ging allemaal om snelheid. Ze moest Franz voor zien te blijven. Met een omtrekkende beweging zocht ze een weg door het bos tot ze weer aan de voorkant van het hutje was gekomen. Er was niets veranderd. Marius was nu stil. Dat bezorgde haar een onheilspellend gevoel. Ze moest voortmaken. Hoe langer ze hier wachtte, hoe meer tijd Franz had om... Ze huiverde. Zou hij daar echt toe in staat zijn? Was haar man een moordenaar? Stop, zei ze streng tegen zichzelf. Voor dit soort gedachten was nu geen plek. Voorzichtig kwam ze uit de beschutting van de bomen. Ze sloop behoedzaam naar de deur van het hutje. Er zat een ijzeren klink in het midden, aan de linkerkant. Ze klemde haar skis onder haar ene arm en stak haar hand uit. De klink voelde ijskoud aan. Ze probeerde hem, hij gaf makkelijk mee. De deur was van binnenuit niet op slot gedaan. Blijkbaar waande Franz zich onbespied. Ze haalde diep adem en zette zich schrap, terwijl ze de deur met kracht open duwde. Daphne dook het hutje binnen. Ze hield haar ene ski stevig vast, waardoor de andere op de grond kletterde. Met twee handen hief ze haar ski in blinde paniek. Ze mepte ermee in het wilde weg en raakte iets, maar ze wist niet wat. Ze hoorde een schreeuw. Het was Franz. Ze draaide zich met een ruk om en zag dat hij naar zijn oog greep. Het volgende moment herstelde hij zich echter en net toen Daphne de ski opnieuw hief, greep hij haar vast. Hij rukte het enige wapen dat ze had uit haar handen en gooide het weg. Daphne besefte dat ze zichzelf mateloos had overschat. Ze kende elk plekje van Franz lichaam en toch had ze niet goed ingeschat hoe groot en sterk hij was. Hij hield haar in een houdgreep en ze kon geen kant meer op. Laat me los! krijste ze. Laat me gaan! Rustig. Loslaten! Ze gilde en siste tegelijk, worstelend om uit zijn greep te ontsnappen. Ik laat je los als ik zeker weet dat je rustig doet. Een moment lang was Daphne verbaasd. Franz klonk kalm en beheerst, zoals altijd. Alsof hij de situatie volledig onder controle had. Wat ook zo was, realiseerde ze zich. Er zat niets anders op dan te doen wat hij zei. Ze dwong zichzelf te kalmeren en merkte inderdaad dat Franz greep verslapte. Hij zette haar op de grond. Ze sprong weer overeind, maar hij liet haar begaan. Haar ogen schoten door de ruimte. Het hutje leek vanbinnen nog kleiner dan van de buitenkant. Het was helemaal opgetrokken uit hout. Het hutje was hooguit tien vierkante meter groot. Er smeulde een vuurtje in een korf, waardoor de ruimte enigszins werd verwarmd, maar verder was er niets. Ooit waren ze op vakantie geweest in Finland en daar stonden dit soort hutjes in de bossen om hikers de gelegenheid te geven te overnachten tijdens meerdaagse trektochten. Daphne had nooit geweten dat ook Oostenrijk dit soort hutjes kende. Nu pas zag ze de deken in de hoek, waar een silhouet onder te herkennen was. Het silhouet van een kind. Daphne zag een heel klein plukje blond haar. Haar stem klonk niet als die van zichzelf toen ze schor zei: Marius. Franz gaf geen enkele reactie. In twee stappen was Daphne bij het kind. Ze knielde neer en schoof de groezelige deken aan de kant. Marius haar zat door de war, zijn gezichtje was smaller dan ze zich herinnerde. Hij had rode wangen, zijn ogen waren stijf gesloten. Ze hijgde toen ze opkeek naar Franz. Heb je hem... Hij slaapt, zei Franz onbewogen. Daphne geloofde niet dat een kind onder deze omstandigheden zomaar rustig in slaap zou vallen, zeker niet als hij net nog had geschreeuwd en gehuild. Ze legde haar vinger in zijn hals en tot haar grote opluchting voelde ze de slagader kloppen. Opnieuw keek ze omhoog naar Franz. Ze ontmoette zijn blik. Langzaam schudde ze haar hoofd, ze probeerde tot zich te laten doordringen wat hier gebeurde. Het was te veel, te groot. Uiteindelijk vroeg ze: Wat heeft dit te betekenen? Franz ontweek haar blik niet. Ik kan me voorstellen dat je geschrokken bent. Maar het is niet wat je denkt. Laat me je uitleggen wat hier aan de hand is. Daphne slikte, maar haar mond was gortdroog. Heb jij Marius ontvoerd? Franz schudde zijn hoofd en snoof even. Ik kan me voorstellen dat je dat denkt, maar zo zit het niet. Ik wilde eerlijk tegen je zijn, maar eerst moest ik iets oplossen. Ik was van plan je morgen alles te vertellen, maar nu heb je het zelf ontdekt en denk je dat ik een ontvoerder ben. Dat is natuurlijk niet zo. Hoe zit het dan? vroeg Daphne, ineens weer in paniek. Ze wilde niets liever dan dat Franz de waarheid sprak, dat hier een logische verklaring voor was. Dat hun leven niet honderdtachtig graden zou draaien, maar dat ze door konden gaan op de manier waarop ze leefden en gelukkig waren. Ze voelde een brok in haar keel bij die gedachte, maar slikte het geïrriteerd weg. Ik ga het je vertellen en dan weet ik zeker dat je het zult begrijpen. Franz wreef in zijn handen en keek naar het vuurtje, dat steeds kleiner werd. Maar eerst ga ik hout halen om het vuur op te stoken, anders wordt het hier straks ijskoud. Daphne knikte. Haar hand rustte nog steeds op Marius buik. Het kind haalde rustig adem. Ze schudde zachtjes, maar hij werd niet wakker. Is alles echt wel goed met hem? vroeg ze aan Franz. Die knikte. De blik in zijn ogen kon Daphne niet thuisbrengen. Ja, echt. Ik heb hem alleen geholpen wat te slapen. Hij was zo moe, maar kon niet slapen. Daphne keek gealarmeerd op. Je hebt hem toch geen slaapmiddel gegeven? Franz schudde zijn hoofd. Welnee, niets wat kwaad kan. Iets homeopathisch. Daphne geloofde hem niet, maar ze hield haar mond. Het leek onder de omstandigheden goed te gaan met Marius en ze wilde Franz niet tegen zich in het harnas jagen. Ik ben zo terug, zei hij. Hij trok zijn jas aan en verliet het hutje. Een golf kou kwam binnen toen hij de deur open en dicht deed. Daphne liet haar adem ontsnappen. Snel sloeg ze de deken terug om te kijken of alles inderdaad oké was met Marius. Hij droeg het skipak dat hij op het moment van verdwijning had gedragen en mede dankzij het vuurtje en de deken leek hij het niet koud te hebben. Voor zover ze kon zien was hij niet mishandeld, de huid die ze kon zien, vertoonde in elk geval geen schrammen of blauwe plekken. Ze hoorde Franz rond het hutje lopen. Het werd inderdaad koud in het hutje en ze huiverde. Het vuurtje was in een rap tempo aan het doven. Ongeduldig keek ze naar de deur. Zo lang kon het toch niet duren om hout te halen? Plotseling bekroop haar een onheilspellend gevoel. Ze keek het hutje rond. Er klopte iets niet. Toen viel haar oog op de goedgevulde houtmand in de hoek tegenover haar. *** Ziedend van woede pakte hij het ding op. Het plan was waterdicht geweest, hoe kon zij weten waar hij was? Niemand wist dat. Hij was voortdurend op zijn hoede geweest, hoe kon hij niet hebben gemerkt dat hij werd gevolgd? Hij was kwaad op zichzelf. Hij had om moeten kijken, in plaats van steeds sneller lopen. Zijn haast was groter geweest dan zijn voorzichtigheid en daar moest hij nu voor boeten. Het hout voelde stevig aan in zijn handen. Hij wist dat hij dit probleem kon oplossen. Hij had het nog steeds in de hand. Dit was een hobbel, een hindernis die hij noodgedwongen moest nemen. De extra sporen baarden hem zorgen, maar hij zou niet door de mand vallen. Hij zou doen alsof zijn wereld instortte als hij het hoorde. Huilen, schreeuwen, hij was de meester van het toneelspel. Hij had tijd om zich voor te bereiden, om te oefenen tot hij de reactie van de geschokte echtgenoot tot in de puntjes had geperfectioneerd. Ze zouden niet bij hem uitkomen, nooit. Hij wist al twintig jaar uit de wind te blijven. Hij bleef een moment staan en stelde zich voor hoe hij het zou aanpakken. Zij bevond zich in de uiterste hoek, hij moest in een rechte lijn op haar aflopen en voor ze zich realiseerde wat er gebeurde, zou hij de genadeklap al hebben toegediend. Hij knikte tevreden. Een hindernis, meer was het niet. Eentje die hij met gemak kon nemen. Hij voelde nog niet eens het kleinste steekje van spijt toen hij zijn grip op de steel van de kloofbijl verstevigde en richting de deur liep. *** Daphne probeerde zo min mogelijk geluid te maken toen ze de klink langzaam naar beneden duwde. Het onvermijdelijke geknars van de schuif weerklonk hard door de kleine ruimte. Ze bleef stokstijf staan, maar van buiten kwam geen geluid. De paniek die door haar heen raasde, maakte het moeilijk om zich te focussen. Koortsachtig keek ze om zich heen. De paar houtblokken waren weliswaar zwaar, maar ongeschikt als wapen. Als ze ermee wilde uithalen, zou ze moeite hebben zelf stabiel te blijven staan. Haar oog viel op haar skis. De eerste keer had Franz gewonnen, maar als ze harder sloeg en precies op zijn hoofd richtte, zou ze hem deze keer misschien wel hard kunnen raken. Hard genoeg om hem in elk geval even uit balans te brengen. Was het genoeg om te kunnen vluchten? Ze hoorde de sneeuw knerpen. Haar ademhaling ging jagend. Ze moest een beslissing nemen. In blinde paniek greep ze allebei de skis. Ze sjorde Marius omhoog. Zijn slapende lijfje was loodzwaar, het gaf niet mee. Ze legde hem vlak naast de deur en greep opnieuw de klink vast. Nu moest het gebeuren. Ze hoorde de sneeuw opnieuw knerpen. Alsof Franz heen en weer beende. Ze had geen flauw benul waar hij zich bevond. Misschien wel vlak voor de deur. In dat geval zou er geen tijd zijn om zich te oriënteren, dan moest ze meteen in actie komen. Ze duwde de klink het laatste stukje naar beneden. Heel langzaam trok ze de deur open. Ze deed een schietgebedje dat de scharnieren niet zouden kraken, maar dat geluk was haar niet gegund. Het schurende geluid klonk hard door de nacht. Razendsnel liet Daphne de deur los en greep in elke hand een ski. Ze luisterde, maar het was stil. Het geknerp was opgehouden. Ze stapte naar buiten en drukte zich tegen de houten muur van het hutje. Zo schoof ze naar de zijkant. Ze keek voorzichtig om het hoekje. Als door een wesp gestoken trok ze haar hoofd terug. Franz stond met zijn rug naar haar toe, maar ze had gezien wat hij in zijn hand hield. Daar kon ze met haar snowblades niet tegenop. Alleen als ze snel was, kon ze hem misschien uitschakelen. Ze haalde diep adem, klemde haar skis stevig in haar handen en stapte opzij. Nu mocht ze niet meer aarzelen, als Franz zich omdraaide was ze verloren. Zonder nog langer na te denken haalde ze met beide skis tegelijk uit. Ze raakte hem vol op zijn achterhoofd. Hij slaakte een kreet. Met een ruk draaide hij zich om. Daphne zag ongeloof in zijn ogen. Ze haalde nog een keer uit. Franz wist één ski af te weren met zijn hand, de ander raakte hem precies boven zijn ogen. Meteen begon het te bloeden. Franz viel op zijn knieën en kreunde zacht. Daphne haalde nogmaals uit. Franz deed een uitval naar haar benen, maar ze sprong opzij. Toen lag hij voorover in de sneeuw en kreunde opnieuw, maar hij stond niet op. Dit was het moment. Ze moest maken dat ze wegkwam. Ze holde naar binnen, greep Marius en rende de sneeuw weer in. Ze wilde in haar skis stappen, maar door de paniek zat ze de eerste keer mis. Daphne vloekte hartgrondig. Ze slaagde erin beide skis aan te trekken. Met Marius in haar armen had ze moeite haar evenwicht te vinden. Terwijl ze Franz langzaam weer overeind zag komen en om zich heen zag tasten, zette ze zich af en skiede het bos in. Zijn vloek droeg ver in de stilte. Daphne had geen tijd om op de route te letten. Ze ging helemaal de verkeerde kant op, realiseerde ze zich. Niet terug naar het langlaufpad. Ze wist niet hoe ze daar weer moest komen. Het bos was dicht en alles leek op elkaar. Ze kende hier de weg niet, ze had geen benul waar ze zou uitkomen. Misschien zou haar vluchtroute wel doodlopen tegen de steile hellingen van een berg, misschien zou het haar uren kosten om in de bewoonde wereld te komen. Het enige wat ze wist, was dat ze geen keus had. Langzaam slaagde ze er beter in om vaart te maken en soepel om de bomen heen te draaien. Franz was nu ongetwijfeld weer overeind gekomen en had zijn skis gepakt. Met zijn grote skis kon hij onmogelijk door het dichte bos komen. Hij zou of moeten rennen of een andere weg moeten vinden. Dat laatste was het probleem: Franz kende dit gebied op zijn duimpje. Haar enige voordeel was haar voorsprong en die mocht ze niet kwijtraken. Maar Marius was zwaar en dat belemmerde haar om echt tempo te maken. Nu hij zelfs onder deze omstandigheden niet wakker werd, wist Daphne zeker dat Franz hem gedrogeerd had. Haar armen schreeuwden om verlichting, maar ze verbeet de pijn. Ze slalomde langzaam tussen de bomen door. Ze mocht niet vallen. Gelukkig had het afgelopen nacht stevig gesneeuwd waardoor losliggende takken verdwenen waren onder een dik pak. Het leek een eeuwigheid te duren voor de bomenrij iets minder dicht werd. Verderop scheen het maanlicht vrij op de sneeuw en dat betekende dat ze een open vlakte had bereikt. Een pad? Ze omklemde Marius nog wat steviger met beide armen en zette koers in de richting van de open plek. Marius kreunde een beetje. Rustig maar, zei Daphne sussend, opgelucht dat het slaapmiddel uitgewerkt raakte. Je bent veilig. Ze wilde dat haar eigen woorden op haarzelf ook een geruststellend effect hadden, maar ze kon zichzelf niet voor de gek houden. Franz zou hen echt niet zomaar laten gaan. De open plek kwam steeds dichterbij. Daphne vertraagde haar tempo en tuurde naar de plek in de hoop dat ze iets zou herkennen. Voor haar gevoel moest ze links aanhouden. De open plek bleek helaas geen pad. Er waren wat bomen omgegaan, misschien natuurlijk, misschien door toedoen van mensen. Ze lagen dwars in de sneeuw en Daphne moest flink afremmen om er niet vol in te skiën. Ze wankelde. Marius bewoog, waardoor ze nog verder uit evenwicht raakte. Gelukkig kwam ze net voor de omgevallen boom tot stilstand. Daphne blikte achterom. Geen Franz. Nog niet. Ze skiede behoedzaam tussen de omgevallen bomen door. Even verderop werd het bos weer dichter. Haar skis krasten door de sneeuw, de wind suisde langs haar oren. Het liep hier aardig steil af. Een paar keer moest ze remmen om te voorkomen dat ze te hard zou gaan en niet op tijd kon sturen. Het voelde onnatuurlijk, want ze wilde juist zo veel mogelijk vaart maken. Ondertussen probeerde ze tussen de bomen door te turen of ze ergens licht zag, een teken dat ze de piste of het dal naderde. Maar ze zag niets dan duisternis. Plotseling registreerde ze een geluid achter zich. Daphne blikte over haar schouder, waardoor ze bijna haar evenwicht verloor. Ze herstelde zich. Haar hart bonsde. In het korte moment had ze een schim gezien. Ze keek opnieuw achterom, behoedzamer dit keer. Even dacht ze dat ze zich had vergist, maar toen dook de figuur weer op. Franz grote gestalte gleed met duizelingwekkende vaart naar beneden, recht op haar af. Het leek hem geen enkele moeite te kosten met zijn grote skis tussen de bomen door te slalommen. Daphne slaakte een kreet. Marius bewoog in haar armen en maakte dat ze uit koers raakte en razendsnel moest bijsturen om geen boom te raken. Stil maar, prevelde ze tegen het kind. Ze zakte door haar knieën en probeerde zich kleiner te maken zodat ze meer snelheid zou maken, maar het tempo van Franz zou ze toch niet krijgen. Ze moest iets anders verzinnen. Ze kneep haar ogen samen. Haar interne kompas had zich een beetje hersteld en zei dat ze vanuit het hutje met een omtrekkende beweging teruggeskied was naar waar ze Franz eerder had gevolgd, al had ze het langlaufpad niet meer gevonden. Als dat zo was, bevond ze zich links van de piste. Wist ze die te bereiken, dan maakte ze nog enige kans om Franz voor te blijven. De sneeuw was daar harder, ze kon er meer vaart maken dan op de zachte sneeuw tussen de bomen. Bovendien wist ze vrij zeker dat ze op een groot deel van de piste telefoonnetwerk had. Het was een risico, maar ze had geen keus. In een ultieme poging Franz af te schudden skiede ze met een ruk naar rechts. Meteen vreesde ze dat ze een grote fout had gemaakt. De bomen stonden hier heel dicht bij elkaar en ze moest tempo terugnemen. Her en der lagen losse takken, die ze ternauwernood wist te ontwijken. Ze hoefde niet achterom te kijken om te weten dat Franz naderde. Ook hij had last van de smalle ruimtes en zou vaart minderen, maar niet zo veel dat hij haar uit het oog zou verliezen. Ze probeerde alle obstakels te ontwijken en tegelijkertijd voor zich te kijken om te zien of er al iets in zicht kwam. Een oriëntatiepunt, een piste, wat dan ook. Maar het maanlicht stond haar op deze plek niet veel zicht toe. Terwijl ze over de sneeuw schoot, probeerde ze Marius op te hijsen. Haar handen waren gevoelloos, ze had handschoenen moeten aantrekken. Marius, zei ze zacht, vlak bij zijn oor. Hij kreunde een beetje. Probeer je aan mij vast te houden. Sla je armen om mijn nek en klem je vast. De bewegingen kostten hem duidelijk moeite. Marius bewoog alsof hij onder water was. Sloom en met af en toe een rare, ongecontroleerde beweging. Maar hij reageerde tenminste. Met Marius armen om haar nek ging het skiën makkelijker. Zijn hoofd hing scheef tegen haar schouder en ze had genoeg ruimte om voor zich te kunnen kijken. Ze kon een beetje tempo winnen. Heel even permitteerde ze zich een blik over haar schouder. Haar hart explodeerde bijna in haar borst. Hooguit vijftig meter was het verschil tussen hen. Toen ze weer voor zich keek, zag ze verderop een open plek. Ze dook ineen, sloeg haar armen stevig om Marius heen en skiede eropaf. Haar laatste kans. Door haar hoge tempo zag ze een heuveltje over het hoofd en even vloog ze door de lucht, maar ze landde met meer geluk dan wijsheid keurig op twee skis. De open plek kwam dichterbij. Het liep hier steiler naar beneden waardoor ze snelheid kon winnen. Vrij plotseling hield de bomenrij op en bevond ze zich op het open stuk. Ze gunde zichzelf geen moment om zich te oriënteren, maar schoot in hetzelfde tempo door. Ze kneep haar ogen samen. Een nieuw probleem diende zich aan. Voor haar liep het landschap licht glooiend omhoog. Ze boog door haar knieën. Ze verloor meer snelheid dan ze had verwacht, maar toen bereikte ze het hoogste punt en begon ze weer te dalen. Daphne knipperde even met haar ogen en toen realiseerde ze zich waar ze was. De piste! Ze wist zo snel niet welke, maar dat maakte ook niet uit. Even keek ze achterom. Franz was nog niet op de piste, ze had nog steeds haar voorsprong. De piste strekte zich lang en donker voor haar uit. Ze kon weliswaar meer snelheid maken, maar weldra zou Franz er zijn en voor hem gold hetzelfde. In haar eentje zou ze het niet redden. Op dat moment hoorde ze een geluid achter zich. Daphne keek om. Franz was ook op de piste en maakte veel meer vaart dan haar lief was. Ze deed haar best haar eigen tempo te verhogen, maar dat ging niet. Opnieuw blikte ze over haar schouder. Haar voorsprong was gereduceerd tot een meter of dertig, hooguit. Ze ging dit verliezen. Sneeuw schoot onder haar skis door, maar het ging niet snel genoeg. Ze kon zich niet oriënteren, had geen idee hoelang het zou duren voor ze beneden zou zijn. En zelfs dan... Even schoot het door haar hoofd dat ze zich moest laten vallen, zodat ze abrupt tot stilstand zou komen en Franz haar voorbij zou skiën. Het zou hem moeite kosten om weer naar boven te klimmen. Maar het zou haar net zo goed moeite kosten om tegen de piste op te rennen en te vluchten. Vluchten waarheen? Ze zette het idee uit haar hoofd. Opnieuw een blik achterom. Tien meter, meer was het niet. Ze zag zijn gezicht. De kloofbijl die hij nog steeds in zijn hand hield. Daarna draaide ze haar hoofd om. Ze greep Marius stevig vast. Het was over. Ze had verloren. *** Günter knipperde met zijn ogen. Het turen in het duister had rare dingen gedaan met zijn zicht. Het ene moment zag hij als hij naar de hemel keek witte vlekken doordat hij te lang naar de sneeuw had gekeken. Het volgende moment zag hij donkere stippen in de sneeuw, als hij zijn blik te lang op de inktzwarte lucht had gericht. Elzo ploegde naast hem voort en had zich erin geschikt dat hij moest lopen, al straalde het ongenoegen van hem af. Günter knipperde opnieuw, maar de zwarte stippen verdwenen niet. Ze leken zelfs te bewegen. Hij wreef met zijn gehandschoende handen over zijn oogleden, maar het effect was hetzelfde. Krijg nou wat, zei hij luid, toen hij zich realiseerde dat de stippen geen trucjes van zijn zicht waren, maar twee levende figuren die in razend tempo op hen afkwamen. Elzo bleef abrupt staan toen hij het tweetal zag. Hij tuurde in de verte. Dat is Mentzl! riep hij vervolgens. En die daarvoor is zijn vrouw. Nu zag Günter het ook. Het zag er niet uit als een gezellig familietafereeltje. Hij versnelde zijn pas, Elzo holde achter hem aan. Günter vervloekte de zware sneeuw, die te lijden had gehad onder de talloze skiërs en snowboarders die vandaag weer over de piste waren geraasd. Hij rende naar het midden van de piste. Er klonk een schreeuw door de stille nacht. Ze gilde om hulp. Günter tastte naar zijn wapen. Daphne hield iets in haar armen, waarvan hij eerst niet besefte wat het was. Ze kwam in duizelingwekkende vaart op hem af, Franz zat maar een paar meter achter haar. Günter zag iets blikkeren in het maanlicht en tegelijkertijd schreeuwde Elzo: Hij heeft een bijl! Günter zag Franz armen de lucht ingaan, het maanlicht viel op het staal van de bijl. Er kwam een kreet uit Franz keel. Nog een meter, dan was hij bij Daphne. Günter greep zijn wapen uit de holster en bedacht zich geen seconde. De knal die door de nacht daverde, deed de vogels in de bomen luid krijsend opvliegen. *** Het laatste wat Daphne zich herinnerde was het geluid. Knallen. Meer dan één. Daarna was alles even zwart geworden, maar meer dan een paar seconden kon het niet hebben geduurd. Ze bewoog zich voorzichtig. Was ze ergens door geraakt? Ze probeerde haar armen en benen. Geen pijn. Ze opende haar ogen. Overal was sneeuw. Naast haar lag een bult onder een grijze deken. Marius! Meteen zat ze rechtop. Alles kwam terug. De mensen, haar schreeuw om hulp, haar val. Ze keek in paniek om. Was ze nog steeds in gevaar? Twee mannen bij Franz. Hij lag op zijn buik. Roerloos. Daphne zag het bloed in de sneeuw. In het maanlicht lichtte de rode kleur spookachtig op. De twee mannen stonden naast hem, een van hen was aan het bellen. Daphne schopte de ene ski die nog aan haar voet zat uit. Ze trok de deken aan de kant. Marius keek haar aan, doodsbang. Ze trok hem in haar armen. Hij beefde. Ze trok haar jas uit en sloeg die om het kind heen. Kalm maar, prevelde ze keer op keer. Het is voorbij. Je bent nu veilig. We gaan naar mama. Een van de mannen maakte zich los van het tafereel en liep op haar af. Nu pas herkende ze hem. Elzo? Gaat het? vroeg hij bezorgd. Daphne knikte. Ze keek naar Franz. Is hij...? Elzo boog zijn hoofd. Even zei hij niets. Daarna hief hij zijn gezicht op en keek Daphne recht aan. Het spijt me. We hebben geprobeerd hem in zijn been te raken, maar we misten. Daarna was hij zo dicht bij jou dat we geen keus hadden. Daphne slikte. Ze boog haar hoofd en steunde met haar kin op Marius kruin. Het was te veel om alles te bevatten. Franz en Marius, Franz met de bijl achter haar aan en nu... Franz dood in de sneeuw. Er komt versterking aan en dan kunnen jullie hier weg, zei Elzo. Voor zijn doen was hij onbeholpen. De andere man had zijn telefoongesprek beëindigd en kwam op hen aflopen. Daphne keek hem aan. Günter, zei ze zacht. Hij ging op zijn hurken zitten. Ben je in orde? Daphne knikte. Ja. Ja, ik denk het wel. En Marius? Bij het horen van zijn naam kroop Marius dichter tegen Daphne aan. Hij trilde over zijn hele lijf. Zeg tegen hem dat zijn pappa en mamma eraan komen, zei Günter. Marius knikte slechts toen Daphne het hem vertelde. Je had volgens mij veel vaart toen je viel, zei Günter. Daphne herinnerde zich vaag dat moment, ze wist niet meer of het voor of na de knal van het eerste schot was geweest. Ineens hadden haar benen haar niet meer kunnen dragen en had ze de sneeuw geraakt. Misschien was het de vermoeidheid, of had ze onbewust gezien dat er hulp was en dat ze niet langer hoefde te strijden. Misschien had ze het wel gewoon opgegeven, wetend dat ze ging verliezen. Ze wist het niet en ze wilde er niet aan denken. Het was over. Voor altijd. Günter knikte in de richting van het lichaam vanFranz. Hij wordt zo meteen van de piste gehaald. Daarna start een onderzoek, een standaardprocedure in dit soort zaken. Er zal nog heel veel onderzoek gedaan moeten worden. Naar de ontvoering van Marius en ook naar die van Karl. Daphne slikte, maar haar mond voelde als schuurpapier. Is Franz ook... We hebben reden om aan te nemen dat dat zo is, zei Günter. Daphne vroeg niet verder. Ze wist niet eens zeker of ze het wel wilde weten. Ze slikte. Ik heb nooit... Ik bedoel, als ik dit had geweten... Günter legde even zijn hand op haar arm. Natuurlijk. Probeer maar kalm te blijven. Het is nu voorbij. Nu alles langzaam tot haar doordrong, begon het Daphne te duizelen. Ze keek Günter gedesoriënteerd aan. Wat is er? vroeg hij. Ze schudde haar hoofd en zei meer tegen zichzelf dan tegen hem: Mijn leven zal nooit meer hetzelfde zijn. *** Renske schrok op toen Svens mobiele telefoon ging. Het was bij elven, veel te laat voor zomaar een telefoontje. Sven greep het toestel. Renskes hart schoot haar keel in toen hij zei: Het is Günter. Ze had geweten dat dit telefoontje een keer zou komen. Ooit moest er nieuws komen. Ze durfde niet te hopen, ze zette zich schrap voor het allerergste wat ze te horen zou kunnen krijgen. Sven nam op. Het kostte hem moeite om iets te zeggen. Hallo, was het enige wat hij uiteindelijk kon uitbrengen. Renske staarde met grote ogen naar zijn gezicht. Er trok een spiertje bij Svens oog, meer reactie gaf hij niet op wat hij te horen kreeg. Er kwam een geluid uit haar mond, rauw, doodsbang. Sven deed zijn mond open. Echt? bracht hij uit met een rare, hoge stem. O mijn god. Wat? Renske gilde nu. Wat is er? Ja, ja. We komen er meteen aan. Sven hing op. Hij keek Renske aan, zijn ogen groot en ongelovig. Wat zei hij? Renske pakte haar man vast en schudde hem door elkaar. Wat zei hij? Sven deed zijn mond open. Als in slow motion zei hij: Ze hebben Marius gevonden. Hij leeft. 16 Günter keek op de grote klok boven zijn bureau. Halfzeven in de ochtend. Bernds koffiehuis zou inmiddels wel open zijn. Hij had behoefte aan een extra sterke dubbele espresso. Zijn oogleden voelden zwaar na de doorwaakte nacht die achter hem lag. Zijn bureau lag bezaaid met papieren: opgenomen verklaringen, alle achtergrondinformatie die ze over Franz hadden kunnen vinden en kaarten van de omgeving waarop de locatie van het hutje stond aangekruist. Gelukkig was Daphne erin geslaagd de route naar het hutje terug te vinden. Het had heel wat moeite gekost en ze waren een paar keer verkeerd gegaan, maar uiteindelijk was het haar gelukt. Günter had bewondering voor de manier waarop de vrouw met de situatie omging. Hoe je het ook wendde of keerde, ze was vannacht weduwe geworden. En dat niet alleen, ze moest ook een manier vinden om te leren leven met het idee dat haar man twee zeer ernstige misdrijven op zijn geweten had. Want Günter twijfelde er niet meer aan dat Franz ook verantwoordelijk was voor de verdwijning – en de vermoedelijke dood – van Karl. Zwart op wit zou hij het nooit meer krijgen, maar dat had hij niet nodig om ervan overtuigd te zijn. De zaak zou waarschijnlijk snel heropend worden, alle sporen zouden opnieuw worden nagegaan met de kennis van nu in het achterhoofd en ongetwijfeld zou het cold caseteam dat hiermee aan de slag ging tot dezelfde conclusie komen als hij. Franz zou als de dader de boeken in gaan, maar dat was feitelijk niet meer dan een formaliteit. De kans dat Karl ooit zou worden gevonden was zo goed als nul. Het halve jaar lag het gebied onder de sneeuw en was zoeken vrijwel onmogelijk. En zelfs als de hellingen groen waren, was er geen beginnen aan. In een straal rond het hutje zou ongetwijfeld worden gezocht met graafmachines, maar iemand die erin was geslaagd twintig jaar uit de kijker te blijven, was slimmer dan een lichaam te begraven in de nabijheid van de plek waar het slachtoffer was vastgehouden. Günter had in de loop der jaren genoeg psychologische kennis opgedaan om die conclusie te durven trekken. Desalniettemin hoopte hij voor Wilhelm dat het lichaam van zijn zoontje alsnog zou worden gevonden. Ook al waren er jaren en jaren verstreken, het kunnen afsluiten van een trauma was o zo belangrijk. Al vroeg hij zich af of Wilhelm ooit over de gebeurtenissen heen zou komen. Ondanks alles had hij met de man te doen. Hij verafschuwde zijn daden en zolang hij leefde zou hij er nooit, maar dan ook nooit begrip voor kunnen opbrengen. Maar met iemand die zijn beide kinderen had verloren, kon je niet anders dan ook medelijden hebben. Eerder die nacht was Günter naar Wilhelms huis gegaan. Hij trof hem in zijn werkkleding, al was Wilhelm helemaal niet naar zijn werk gegaan. Het huis stond blauw van de rook. Günter had op de bank plaatsgenomen en had zakelijk en kort verteld wat er was gebeurd. Wilhelm had alleen maar geknikt. Uiteindelijk had hij met gebogen hoofd op de bank gezeten. En nu? had hij gevraagd. Nu sluiten we de zaak, was Günters antwoord geweest en daarmee was het akkoord tussen hen bezegeld. Hij zou de ware toedracht niet openbaar maken. Eerder op de avond had hij er nog anders over gedacht, maar eenmaal bij Wilhelm thuis was hij tot de conclusie gekomen dat je een man in zijn positie moest sparen. Zijn straf was hoog genoeg geweest. Günter greep zijn jack en verliet het bureau. Bernd zag hem aankomen en maakte zwijgend espresso klaar. Sommige mensen hadden de gave te weten wanneer ze hun mond moesten houden. Günter nam zijn koffie mee naar zijn favoriete plek bij het raam. Het was nog donker buiten. Hij zag hoe Kirchberg langzaam tot leven kwam. De ochtendkranten zouden het nieuws nog niet hebben, maar de journaals – die rond dit tijdstip het laatste nieuws doorkregen – zouden bol staan van de zaak. Günter had geen behoefte te kijken. Hij maakte de mentale aantekening dat hij voor het mediageweld losbarstte Henk van Zanten moest opbellen. Die werd niet langer verdacht. Opnieuw gleden zijn gedachten naar Daphne. Hij kon zich er geen voorstelling van maken hoe haar dag eruit moest zien. Ze moest de brokstukken van haar leven bij elkaar rapen en proberen er iets van te maken. Ze zou moeten leren leven met de leugens van haar man, met de schande die op haar zou afstralen. Hij hoopte dat Kirchberg vergevingsgezind zou zijn, dat de dorpsbewoners begrepen dat je jarenlang met iemand kon samenzijn zonder diens ware aard te ontdekken. Ach, misschien zou Daphne wel helemaal niet blijven, bedacht hij. Behalve het pension bond niets haar aan Oostenrijk. Hij zou er alle begrip voor kunnen opbrengen als ze terug zou gaan naar Nederland. Een nieuwe start was onvermijdelijk, een nieuwe woonplaats zou dat wellicht makkelijk maken. Bovendien zou ze de komende tijd de steun van haar familie hard nodig hebben. Günter had begrepen dat haar ouders probeerden de eerste de beste vlucht te krijgen die hen naar hun dochter zou brengen. Hij was blij dat Daphne er de komende dagen in elk geval niet alleen voor stond. Al was het maar omdat ze een uitvaart te regelen had die op zn zachtst gezegd beladen zou zijn. Hij sloeg de espresso achterover en wenkte Bernd. Die begreep wat er van hem werd verwacht en bracht Günter een tweede espresso. Günter pakte de koffie en nam een ferme slok. De bittere smaak deed zijn mond even samentrekken. Hij voelde zijn lichaam wakker worden. Buiten maakte het donker heel langzaam plaats voor de nieuwe dag. Zo ging het in het leven, dacht hij sentimenteler dan in zijn aard lag. Er kwam altijd een nieuwe dag. Dat was zowel de grootste vloek als de grootste zegen die het leven in petto had. Hij schudde zijn hoofd om zijn pseudofilosofische gedachten en stond op. Een drukke dag wachtte op hem. Hij zwaaide even naar Bernd en verliet de zaak. Buiten sloeg de kou hem in het gezicht.  Pass m! Pass m! Ja! Michelle Veenstra kwam overeind van haar stoeltje, opgejaagd door het geschreeuw van de trainer vlak voor haar. Ze volgde de bal die heen en weer ging tussen rechtsbuiten Johnny Zuiverland en aanvallende middenvelder Richard Jongs??ma. Michelle hield haar adem in. De tegenpartij had een sterke verdediging, maar Richard loerde op een gaatje. Hij passte de bal naar voren, kreeg hem meteen weer terug en maakte een schijnbeweging naar een van de verdedigers, die aan kwam rennen om hem de bal af te pakken. De man zette een tackle in, gleed door en kon niks anders doen dan omkijken hoe Richard hem te slim af was en er met de bal vandoor ging. Ja! riep Michelle uit. Ze klapte, net als de mensen om haar heen. Goede actie! Op links, op links! Dat was de trainer weer, William Berkman. Hij stond op de lijn van het toegestane gebied voor de dug-out en gebaarde druk terwijl hij naar zijn middenvelder schreeuwde: Jongsma! Op links! ichelle wist niet of Richard de trainer had gehoord of dat hij de kans zeIf ook gehad gezien. Waarschijnlijk dat laatste. Hij werd juist geprezen om zijn scherpe spelinzicht en zijn oog voor kansen. Ze blikte even opzij. Twee rijen naar voren, rechts van de dug-out, zaten twee mannen in onopvallende, donkergekleurde winterjassen. Michelle kende een van hen van gezicht, die kwam hier wel vaker. De ander was nieuw, maar ze haalde het type er tegenwoordig zo uit. Scouts. Van clubs uit de bovenste regionen van de Eredivisie. Ze wist dat zowel AJAX als PSV op zoek waren naar een aanvallende middenvelder om hun teams in de zomer mee te versterken en ze wist ook dat Richard op hun lijstjes voorkwam. Hij speelde zijn beste seizoen ooit, liet zien dat hij beschikte over tactiek, inzicht, doorzettingsvermogen en teamspirit, en had bovendien een gemiddelde van ??n goal per twee wedstrijden. Een droomspeler voor heel veel clubs, dat had Michelle inmiddels wel begrepen. De trainer had hem al vaak verteld dat hij klaar was voor het niveau van de Eredivisie, al lag dat wel een stukje hoger. Michelle hoopte dat Richards grote doorbraak eraan zat te komen. Hij had er zo hard voor gewerkt. Ja! juichte ze toen Richard na slim combinatiespel met de linksbuiten pal voor het doel de bal terugkreeg en hem met de binnenkant van zijn linkervoet hard langs de keeper schoot. De tegenstander dook nog wel, maar de bal lag al in het net. Michelle klapte hard, de supporters om haar heen schreeuwden. Richard vierde het doelpunt met zijn ploeggenoten. Michelle wierp een blik op de klok. De 82e minuut, het stond 1-0. Als DKS deze wedstrijd won, lieten ze niet alleen zien dat ze de Eerste Divisie waardig waren, maar klommen ze ook op uit de onderste regionen. En dat was helemaal niet slecht voor een club die tot vorig seizoen in de Topklasse uitkwam. erwijl het spel verder ging, wierp Michelle een blik op de scouts. Een van hen had zijn opschrijfboekje opengeslagen en zat driftig aantekeningen te maken. Over Richard, hoopte ze. e richtte haar aandacht weer op het veld. Terwijl ze de bal met haar ogen volgde, dacht ze na over de vlucht die Richards carri?re de afgelopen maanden had genomen. Sinds DKS aan het einde van het vorige seizoen dankzij het kampioenschap in de Topklasse naar de Eerste Divisie was gepromoveerd, stond de ploeg veel meer in de kijker van zowel het publiek als de professionals in het voetbal. Richard, al in de Topklasse-dagen een van de belangrijkste spelers binnen het team, was door de promotie voor een persoonlijke keuze komen te staan: alles voor het voetbal of toch nog een zekerheid achter de hand houden? Eind september, bijna anderhalve maand na het begin van de competitie, had hij uiteindelijk besloten te stoppen met zijn hbo-opleiding sportmanagement. Hij had er al drie jaar op zitten en moest nog ??n jaar, maar het was niet te combineren met het voetbal. Het niveau van de Eerste Divisie lag echt wel een stuk hoger dan dat van de Topklasse en om op zn minst een kans te hebben langer dan ??n seizoen in het betaald voetbal te overleven, moest DKS van al zijn spelers het maximale vragen. Wie dat niet wilde of kon geven, deed feitelijk niet mee. Natuurlijk was er een risico. De kans dat Richard echt zou doorbreken als profvoetballer was niet groot. De concurrentie was moordend en het ging niet eens alleen om sportieve argumenten. Zelfs als je eruit werd gepikt en je kunnen kon laten zien bij een van de grotere clubs, waren er geen garanties. Maar aan de andere kant, zo had Richard geredeneerd, je kreeg de kans om het te proberen ook maar ??n keer. En die kans was nu, nu DKS gepromoveerd was. Uiteindelijk had hij de voors en tegens tegen elkaar afgewogen en was hij tot de conclusie gekomen dat hij in elk geval voor zichzelf het gevoel wilde hebben dat hij er alles aan had gedaan. Lukte het niet om door te breken, dan zou hij zijn studie na een of twee jaar weer oppakken en was er nog geen man overboord. Om hun inkomen hoefden ze zich geen zorgen te maken. Ze hadden een goedkope huurflat in Amstelveen, die Michelle desnoods in haar eentje kon betalen. Niet dat dat nodig was, want de promotie hield ook in dat Richard toetrad tot het betaald voetbal en daar stond een salaris tegenover. Geen salaris dat vergelijkbaar was met wat de jongens bij de topclubs in de Eredivisie verdienden, maar het was genoeg om de huur te betalen en de boodschappen te doen. Michelle had een paar van de andere meiden horen klagen dat ze, nu hun man of vriend eindelijk in het betaald voetbal speelde, wel iets meer hadden verwacht. Het had op het puntje van Michelles tong gelegen om te zeggen dat ze misschien iets minder de Story moesten lezen en iets meer in de gewone wereld moesten leven. Een promotie naar de Eerste Divisie maakte van de vriendinnen van de spelers echt niet meteen de nieuwe Yolanthes van deze wereld. Een idee dat haar sowieso met afschuw vervulde. Wat had je aan een leven dat helemaal draaide om de carri?re van je man? Michelle wilde zelf iets bereiken, daarom werkte ze zo hard voor haar rechtenstudie. Maar ze had het idee dat de andere meiden dat niet begrepen. Van alle spelersvriendinnen van DKS was ze de enige die een universitaire opleiding deed en ze merkte heus wel dat de rest haar daarom maar een vreemde studiebol vond. Om die reden had ze maar gewoon haar mond gehouden bij die opmerkingen over salaris. Als DKS morgen weer zou degraderen naar de Topklasse, zou ze er geen uur minder om slapen. Ze zou het jammer vinden voor Richard, maar zelf had ze geen enkele ambitie om een typische voetbalvrouw te worden. Ze had haar eigen pinpas en ze was niet van plan op die van Richard te teren. Met haar studiefinanciering en de toelage van haar ouders kon ze prima rondkomen. En van shoppen hield ze toch niet. e richtte haar aandacht weer op de wedstrijd. DKS had na het doelpunt de leiding stevig in handen genomen. Het enige wat de tegenstander deed was meerennen en proberen de bal af te pakken, maar DKS gaf geen duimbreed toe. Michelles hartslag schoot omhoog toen Richard na een mooie soloactie in het strafschopgebied onderuit werd gehaald. Net als de rest van het thuispubliek riep Michelle om een strafschop, maar de scheidsrechter wuifde het incident weg. In plaats daarvan kende hij een corner toe. Michelle keek op de klok. Het was de 91e minuut, Johnny Zuiverland liep naar de cornervlag. Hij legde de bal neer, zette een paar stappen naar achteren en schatte in waar in het strafschopgebied zijn ploeggenoten zich bevonden. Daarna nam hij een aanloop en trapte de bal. Die belandde midden in het strafschopgebied precies op het hoofd van Richard. Hij kopte hem met alle kracht die hij in zich had richting het doel. De keeper raakte de bal met zijn handen, maar had hem niet klemvast. Het volgende moment ontbrandde het stadion voor de tweede keer in gejuich. Michelle sprong overeind en deed mee. 2-0, en allebei de keren was het Richard. Als dit niet goed was voor zijn beoordeling bij de scouts, wist ze het ook niet meer. e keek opzij toen iemand aan haar mouw trok. Het was Inge Snijders, de vriendin van John?ny en een van de meer normale vriendinnen van de spelers. Johnny en Richard waren zon beetje gelijktijdig bij de club gekomen en vanaf het eerste moment had het geklikt tussen haar en Inge. Inmiddels waren ze goede vriendinnen. Michelle waardeerde het dat Inge altijd voor haar klaarstond. Ze had haar waarde wel bewezen toen Michelle niet lang nadat ze elkaar hadden leren kennen werd geveld door een langdurige longontsteking, net toen Richard veel moest trainen en spelen en daarnaast ook nog een studie volgde ?n werkte. Zeker drie weken lang had ze zich zo ellendig gevoeld, dat ze nauwelijks de deur uit kon. Inge was bijna elke dag langsgekomen, had boodschappen gedaan en sinaasappels uitgeperst. Michelle had wel tachtig keer gezegd dat dat echt niet nodig was, maar Inge had geen ??œnee??? willen horen. Stiekem had Michelle het wel heel lekker gevonden dat ze kon uitzieken en niet het huishouden draaiende hoefde te houden, omdat Richard van s ochtends vroeg tot s avonds laat weg was. Goede wedstrijd van Richard, zei Inge. Dat zullen die scouts ook wel vinden. Ik hoop het. Johnny speelde ook goed. Hij staat toch ook in de belangstelling van een aantal clubs? nge haalde haar schouders op. Het verhaal ging dat NAC en FC GRONINGEN hem misschien wilden hebben, maar dat is vanuit de clubs nooit bevestigd. Vooralsnog zit hij gewoon hier. Richard ook, hoor, voelde Michelle zich verplicht om te zeggen. Dat er scouts komen kijken, wil nog niks zeggen. et gesprek stopte doordat de scheidsrechter floot voor het einde van de wedstrijd en de supporters juichten. Op het veld feliciteerden de jongens elkaar met high fives en omhelzingen. Voor haar op het veld schudden de trainers van beide ploegen elkaar de hand. Michelle zag de tevreden grijns op het gezicht van William Berkman. Niet alleen de winst, ook de manier waarop DKS had gespeeld verdiende een dikke voldoende. Michelle voelde trots voor de rol van Richard, ook al wist ze dat hij zelf minstens tien kritische kanttekeningen bij zijn spel van vandaag zou plaatsen. Het kenmerk van een sporter: hij wilde altijd meer, altijd beter. ichelle liep de tribune af, naar de catacomben van het stadion. Rechts zat een deur die toegang gaf tot de gang waar de kleedkamers op uit kwamen. Als vriendin van een speler mocht ze daar naar binnen, maar in plaats daarvan liep ze naar de uitgang. Het was zondagmiddag, iets voor half vijf, en Richard zou niet voor zevenen thuis zijn. Als het niet later was. Ze vond het best wel eens gezellig om te blijven hangen en wat met de andere meiden en de spelers te kletsen, maar ze had de tijd hard nodig om te leren. Ze wuifde even gedag naar Inge, die wel richting de kleedkamers ging, en liep het stadion uit. Zo, lekkere wedstrijd, he? ichelle had de voordeur niet horen gaan en keek verbaasd op toen Richard ineens achter haar stond. Hij gaf haar een kus in haar nek, ze rook de geur van douchegel en aftershave, vermengd met pepermunt. e draaide haar hoofd en kuste hem terug. Geweldige wedstrijd. Je was echt goed. ichard knikte en keek over haar schouder in haar boek. Fiscaal recht? Ja, morgen tentamen. Dat ga je makkelijk halen. Wil je wat eten? Hij liep naar de keuken en even later hoorde Michelle hem rommelen met pannen. Ze keek op de klok. Ze had niet eens gemerkt dat het al na half zeven was, zo geconcentreerd had ze zitten leren. Gelukkig was Richard niet het type dat van zijn vriendin verwachtte dat ze om zes uur de aardappels op tafel had. Ze stond op en liep naar de keuken om de oven aan te zetten. Wat eten we? vroeg Richard. Die ovenschotel die ik vanochtend al heb gemaakt. O ja. Lekker. Hij trok de koelkast open en haalde er een flesje water uit. Hoe was het na de wedstrijd? vroeg Michelle. Prima. Richard knikte terwijl hij de dop van zijn flesje draaide. William was tevreden. Hij zei dat er scouts aanwezig waren, dus hopelijk heb ik mezelf in de kijker gespeeld. Ze zaten in elk geval druk aantekeningen te maken. Michelle pakte de zware ovenschaal uit de koelkast en schoof die in de oven, ook al was die nog niet voorverwarmd. Alleen die twee voorzetten van mij hadden scherper gemoeten, zei Richard nadenkend, terwijl hij leunend tegen het aanrecht Michelles verrichtingen gadesloeg. En de passes komen te vaak niet aan. Daar moeten we echt beter op trainen. ichelle glimlachte. Ze zei maar niks. O, en William had nog een leuk nieuwtje, ging Richard verder. In de winterstop is er in Spanje een toernooi voor clubs uit Europa die aan het begin van dit seizoen gepromoveerd zijn naar de eerste betaald voetbal-league van hun land. DKS mag ook meedoen. Wauw, een echt Europees toernooi, zei Michelle bewonderend. Nou ja, het is de Champions League niet, maar het is een mooi toneel om gezien te worden, zei Richard. Zeker op internationaal niveau. Maar dat is niet het enige: voor dat toernooi gaan we op trainingskamp. De eerste week van de winterstop zitten we in Gran Canaria en daarna vliegen we meteen door naar Valencia. Klinkt goed. Het leukste is nog dat jij mee mag. ichelle keek verbaasd. Echt waar? Hoezo? Omdat we nu betaald voetbal spelen is er blijkbaar meer geld beschikbaar. Daarom heeft de directie besloten dat vrouwen en vriendinnen mee mogen naar Gran Canaria. Zie het als een cadeautje. Dat is het zeker. ichard sloeg zijn arm om haar middel. Terwijl hij haar een kus op haar wang gaf zei hij: Welkom in je nieuwe leven als voetbalvrouw. Ik hoop dat je op Gran Canaria een beetje kunt shoppen. ichelle grinnikte. Ja, kom hier met je GoldCard. En ik moet natuurlijk extensions en opgespoten lippen hebben. Dan ben je binnenkort geen voetbalvrouw meer, zei Richard lachend. Althans, niet de mijne. Vergeet je studieboeken niet als we naar Gran Canaria gaan. Dat past meer bij je. Trouwens, je krijgt er nog een collega-voetbalvrouw bij. Wie dan? Ik heb geen idee hoe ze heet. DKS heeft een nieuwe aanvaller aangetrokken, die zowel op de linker- als de rechterflank kan spelen en ook vanaf het middenveld. Hij komt van een club in Belgi? en het schijnt een groot talent te zijn. Fernando heet hij. Concurrentie voor Johnny en Mason dus? ichard haalde zijn schouders op. En voor mij. Maar dan mag hij eerst laten zien wat hij kan. Vooralsnog heb ik een basisplaats en ik ben niet van plan die af te staan. Jemig, wat is het vroeg. Inge haalde een hand door haar haar en wreef in haar ogen. Ze droeg geen make-up, net als Michelle. Het was vijf uur s ochtends en Michelle was allang blij dat ze ?berhaupt op tijd op Schiphol waren aangekomen. Met de nachtbus vanuit Amstelveen was het niet zo ver, maar uiteindelijk hadden ze toch om drie uur op gemoeten. Nu zaten ze bij Starbucks achter een grote beker koffie en probeerden ze wakker te worden. De andere vriendinnen van de spelers zaten verdeeld over een paar tafeltjes. Een paar van hen, het groepje dat Michelle altijd de schoonheidsspecialistes noemde, zagen er zelfs op dit vroege tijdstip al piekfijn uit. Daar waren ze vast een uur eerder voor opgestaan. Michelle gaapte hartgrondig. Dat had zij er niet voor over gehad. e mannen leken minder problemen te hebben met het vroege tijdstip. Ze zaten in hun clubtrainingspakken rondom een kleine ronde tafel en maakten grappen. Af en toe steeg hard gelach op uit de groep. Vanaf hun eigen tafeltje keken Inge en Michelle toe. Michelle kon een nieuwe gaap niet onderdrukken. Ik ga de hele vlucht slapen, denk ik. nge gaf geen antwoord. Ze keek langs Michelle heen naar iets wat achter haar gebeurde. Wie is dat in vredesnaam? ichelle draaide haar hoofd. Ze zag een donkere jongen met kort, bijna gemillimeterd haar, gekleed in een trainingspak van DKS. Naast hem liep een vrouw van haar eigen leeftijd. Klein, dun ?? om niet te zeggen mager ?? en gekleed in een leren broek, laarzen met torenhoge hakken en een jas die zo te zien van bont was gemaakt. Op haar neus stond een grote zonnebril en haar haar zag eruit alsof ze die ochtend een paar uur bij de kapper had gezeten. Ze detoneerde volledig in de vertrekhal, die op dit uur werd bevolkt door slaperige reizigers, veelal gestoken in makkelijke kleding. O mijn god, zei Michelle met open mond. Wat zullen we nou krijgen? nge draaide haar hoofd weer om en boog zich een beetje naar Michelle toe. Dat is die fameuze vriendin, zeker. ichelle knikte zonder antwoord te geven. Fernando speelde sinds vier weken bij DKS en ze had hem al diverse malen ontmoet. Ze wist nog niet helemaal wat ze van hem moest vinden. Richard had verteld dat hij Fernando een aardige jongen vond, maar dat die nog wel zijn plek in het team moest zien te vinden. Hij leek te denken dat hij als een soort nieuwe ster naar Nederland was gehaald, maar in plaats daarvan moest hij net als de anderen hard werken om te laten zien wat hij kon. En dat had hij in de weken dat hij er nu was, niet altijd zonder slag of stoot geaccepteerd. Gelukkig was William een trainer die zich weinig aantrok van de egos binnen het team. Voor hem telden alleen prestaties en inmiddels begon Fernando dat ook in te zien. Dat maakte hem in elk geval makkelijker om mee om te gaan. Er waren nog steeds jongens die hem maar een arrogant figuur vonden, maar Richard begon meer en meer aan hem te wennen. Vorige week had hij Fernando zelfs de helpende hand toegestoken, toen die met pech langs de A9 stond. Zijn oude Peugeot had hem in de steek gelaten en Fernando had Richard gebeld of die niet in de buurt was. Toevallig was dat zo en Richard had zijn ploeggenoot letterlijk op sleeptouw genomen, en vervolgens gedwongen een abonnement bij de Wegenwacht af te sluiten. Michelle wist niet waarom, maar het leek voor een bepaalde verbroedering te hebben gezorgd. Wat niet wegnam dat de jongens in het veld de grootste concurrenten waren. Fernando kon zowel op beide flanken als op het middenveld spelen en leek een voorkeur voor die laatste positie te hebben. Precies de positie van Richard. Michelle ging niet vaak bij trainingen kijken, maar de paar keer dat ze dat had gedaan, had ze gezien dat het hard tegen hard ging. Ze had geprobeerd te peilen wat Richard van de nieuwe situatie vond, maar hij liet zich er niet zo erg over uit. Vooralsnog was hij basisspeler en Fernando niet, maar de laatste twee wedstrijden was hij wel voor de zeventigste minuut gewisseld. En daar baalde hij van, wist Michelle. Als er al een transfer aanstaande was, was er maar plek voor ??n aanvallende middenvelder. En dat wilde Richard natuurlijk zelf zijn. Dus ze is weer in het land, haalde Inge haar uit haar gedachten. O ja, dat is waar ook. Ze was bezig ontdekt te worden in Hollywood. Michelle herinnerde zich weer wat Richard over Fernandos vriendin had verteld. Ze had toch acteerlessen in Los Angeles? Daarom hebben we haar nog nooit gezien. Angelina Jolie, eat your heart out, zei Inge. Wie denkt ze dat ze is? Barbie? Of Beyonc?. ichelle giechelde. O ja, nu je het zegt. Fernando! De mannen begroetten hun nieuwe teamgenoot met goedbedoeld gebrul. Fernando deelde stoten en handshakes uit. Zijn vriendin stond schuin achter hem met een genoegzaam lachje op haar gezicht. Zou ze weten dat ze niet met het Nederlands elftal op stap gaat? vroeg Inge op een half lachende fluistertoon. Er ligt echt geen fotograaf van de Story in de bosjes, hoor. Het Nederlands elftal? Volgens mij heeft Fernando haar wijsgemaakt dat hij voor AC MILAN speelt. Michelle keek vol ongeloof naar de vrouw. Ze was niet de enige, zag ze. Ook de schoonheidsspecialistes draaiden hun hoofd naar de vrouw. En Michelle zag dat zelfs zij haar verschijning op zn minst opvallend vonden. Wat moet je om vijf uur s ochtends binnen met een zonnebril? vroeg Inge. Misschien wil ze niet herkend worden. Dan kan ze dat ding net zo goed afzetten. Die laag make-up is al voldoende om te maskeren hoe ze eruit ziet. Dames. Johnny was opgestaan en verscheen aan hun tafeltje. Hebben jullie Fernando en zijn vriendin al ontmoet? ichelle stak haar hand uit naar de jongen die schuin achter Johnny stond. Hai, ik ben Michelle, de vriendin van Richard. Fernando. En dit is Lucilla, mijn vriendin. Hai, hallo. Michelle gaf de jonge vrouw een hand. Ze wist een redelijk neutrale toon aan te slaan. Leuk je te ontmoeten. ucilla lachte haar hagelwitte tanden bloot. Jou ook. Ze boog naar voren en gaf in een wolk van parfum Michelle drie zoenen. Een beetje overrompeld keek Michelle haar aan, terwijl Lucilla zei: Fernando heeft al zoveel verteld over iedereen in het team. ichelle wist vrij zeker dat Lucilla haar naam nu al was vergeten, maar ze kon niet ontkennen dat de vrouw haar best deed. Al was haar blik alweer verder gegleden en herhaalde het hele tafereel zich nu bij Inge. Daarna liep Lucilla met Fernando mee naar de anderen, zonder hen nog een blik waardig te keuren. Ok?, zei Inge langgerekt. Weten we meteen waar die acteerlessen goed voor zijn geweest. Dames en heren, als jullie de koffie op hebben, is het tijd om naar de gate te gaan. Michelle keek om. Rick van Velsen was bij de groep verschenen, gestoken in een trainingspak en uitgeslapen als altijd. De oud-profvoetballer was ooit als vijfjarige pupil bij DKS begonnen en was uiteindelijk via diverse Nederlandse profclubs in het buitenland terecht gekomen. Hij hoorde niet tot de absolute wereldtop, maar had twee jaar geleden een desondanks indrukwekkende carri?re afgesloten, met als hoogtepunt de finale van de Europa League met zijn Spaanse club. Helaas hadden ze niet gewonnen. inds zijn pensionering als profvoetballer was Rick toegetreden tot de directie van DKS en vervulde hij naast die functie de rol van mental coach voor het team. Hij zorgde dat de jongens die gestimuleerd moesten worden, leerden om groter te denken en de mogelijkheid te zien en te pakken. Tegelijkertijd zorgde hij er ook voor dat de spelers die het te hoog in hun bol kregen, een toontje lager gingen zingen. Hoe goed een speler ook was, zoals bij elke voetbalclub gold ook bij DKS dat een speler nooit groter kon worden dan het team. De mentale coaching van Rick was daarbij een groot succes, te meer daar spelers van hem veel wilden aannemen. Ze keken tegen hem op en ambieerden voor zichzelf een carri?re als de zijne, of nog mooier. Van wie konden ze beter leren dan van een ervaringsdeskundige? ok Richard had Rick hoog zitten. Zeker toen Rick net bij de club was, had Richard veel van hem geleerd. Het zat niet in Richard om arrogant te zijn of naast zijn schoenen te lopen, maar sinds hij Rick kende, besefte hij nog meer dat alleen hard werken, alles geven en jezelf in dienst stellen van het team de weg naar de top plaveiden. De laatste tijd hoorde Michelle Richard niet meer zo vaak over Rick. Misschien was die zich meer op de nieuwere spelers gaan richten. Met Richards mentaliteit zat het inmiddels wel goed. e goot de laatste slok koffie naar binnen en deponeerde de kartonnen beker in een prullenbak. Daarna liep ze achter de jongens aan naar de gate. Door het raam zag ze het toestel van Transavia al klaar staan. Ze stootte Inge aan. Vast te min voor onze nieuwe Yolanthe, denk je niet? Die heeft natuurlijk voor zichzelf een businessclassticket geregeld. Hebben we er een beetje zin in? Een opgetogen Richard sloeg zijn arm om de schouders van zijn vriendin. Jullie eerste trip als voetbalvrouwen. Zeg dat maar tegen Sylvie Meis daar, zei Inge. ichard keek in de richting waarin ze knikte. Hij leek Lucilla nu pas op te merken. Jeetje, wat een figuur. Fernando raakt er niet over uitgepraat wat een lekker wijf zijn vriendin is, maar ik geloof dat hij en ik niet hetzelfde denken over vrouwen. Dat hoop ik ook niet voor je, zei Michelle. Want ik ben niet van plan er zo uit te gaan zien. Kom jongens, we gaan aan boord. Dat was Rick weer. Hij sloeg Richard op zijn schouder. Heb je er een beetje zin in, Jongsma? Sure, knikte die. Weg uit de kou en lekker voetballen. Perfect, toch? Zo denk ik er ook over. Gaan jullie boarden? Instapkaart en paspoort bij de hand houden. e liepen in de richting van de balie en even later waren ze door de slurf op weg naar het vliegtuig. Richard en Johnny maakten grappen over de vriendin van Fernando, die blijkbaar niet alleen bij de meiden de nodige reacties opriep. Welkom aan boord, mag ik uw instapkaart zien? Een in het groen gestoken stewardess wachtte hen op bij de deur en controleerde of ze wel op de juiste vlucht zaten. Daarna liepen ze door het gangpad naar hun stoelen. Richard legde eerst zijn eigen en daarna Michelles handbagage in het vak. Vervolgens ging hij op zijn plek naast Johnny zitten. Helemaal bij het raam zat Mason. Aan de andere kant van het gangpad zaten Esther ?? de vriendin van Mason ??, Inge en Michelle op een rijtje. Op de rij voor hen zat Lucilla, Fernando had een stoel voor de jongens aan de andere kant van het gangpad. Inge en Michelle wisselden een blik toen ze Lucilla tegen de vriendin van keeper Frederik over haar tijd in LA hoorden vertellen. Ze heeft zelfs een Amerikaans accent aan die drie weken overgehouden, zei Inge op gedempte toon. Wat een overdreven gedoe. Je bedoelt overdrrreven, grinnikte Michelle, ze sprak het woord uit met een Amerikaanse ??œr???. Inge schoot in de lach. ichelle installeerde zich in haar stoel, klikte haar gordel dicht en probeerde het gebabbel op de rij voor haar te negeren. Frederiks vriendin Sharon was een leeghoofd met dollartekens in haar ogen, die onlangs voor de tweede keer was gezakt voor haar kapster-examen. Daarna had ze besloten om geen herkansing meer te doen, want DKS was gepromoveerd en haar plan was om op de zak van haar vriend te gaan teren. Ze was er heilig van overtuigd dat Frederik het tot het Nederlands elftal en de top van het Europese voetbal zou schoppen. Niemand wist waar ze dat op baseerde, want William had meerdere keren aangegeven niet tevreden te zijn over de keeper en zijn zoektocht naar een andere goalie was niet bepaald geheim. Sharon vormde in elk geval de juiste gesprekspartner voor Lucilla. Ze hing nu al aan haar lippen. iet veel later sloot de crew de deuren en zette het vliegtuig zich in beweging. Michelle keek met een half oog naar de veiligheidsinstructies en vroeg zich niet voor het eerst af wat nou de daadwerkelijke achtergrond van de brace-positie was, die je geacht werd aan te nemen als de crew daar in een noodsituatie om vroeg. e stootte Inge aan. Weet je dat ik weleens heb gehoord dat die brace-positie er alleen maar voor zorgt dat je bij een crash zo snel en pijnlijk mogelijk doodgaat? Je schijnt dan met je eigen handen je nek te breken. H? gatver, houd eens op. Inge keek haar vol afschuw aan. Volgens mij bescherm je zo je hoofd en je nek als het dak naar beneden komt zeilen. Dat gebeurt toch niet als het vliegtuig neerstort? Het dak zit er heus niet los op, zoals bij een huis. Bij zon klap gaat alles toch kapot. Ze huiverde. Ik wil er niet eens over nadenken. Ik heb wel een keer bij zon vliegtuigcrash-programma op Discovery Channel gezien waarom je je zwemvest niet in het vliegtuig moet opblazen. Zeker ook omdat je sneller doodgaat als je het niet doet? zei Inge met enige scepsis in haar stem. ichelle schudde haar hoofd. Als het vliegtuig neerstort in het water, komt de hele cabine vol water te staan. Dan moet je onder water door de nooduitgang zwemmen en dat gaat niet als je je zwemvest hebt opgeblazen. Dan word je tegen de bovenkant van de cabine gedrukt en als het water stijgt, verdrink je. H? bah. Inge schudde haar hoofd. Ik wil dit soort dingen helemaal niet weten. Niet op dit moment, in elk geval. Nou ja, je kan maar beter voorbereid zijn. Nu ik dat programma heb gezien, weet ik wel dat ik die fout nooit zal maken. Ik hoop alleen dat ik die kennis nooit in de praktijk nodig heb. Ik ook niet. Ik bedenk altijd maar dat vliegen vele malen veiliger is dan autorijden. Heb je vliegangst dan? Michelle trok haar wenkbrauwen op. Dat wist ik helemaal niet. Vliegangst is een groot woord, maar ik vind het toch altijd spannend. En ik ben blij als het toestel veilig en wel weer op de grond staat. ichelle hoorde hoe de motoren harder begonnen te loeien en ze pakte het pakje kauwgom dat ze in de stoelzak had gedaan. Jij ook? bood ze Inge aan. Die knikte. Meteen daarna begon het toestel vaart te maken. Even was er wat gehobbel, toen vertelde het lichte gevoel in haar hoofd en maag haar dat ze los waren van de grond. Ze keek naar buiten, maar daar was niet veel meer te zien dan donkere lucht en lampjes die in rap tempo kleiner werden. Er leken rookflarden langs het raam te vliegen. Wolken. Het was grijs en druilerig in Nederland en Michelle was blij dat ze straks zouden landen in het zonnetje. Het zou vandaag twintig graden worden op Gran Canaria, had ze opgezocht. Ze verheugde zich al op haar slippers. et vliegtuig bereikte zijn hoogtelevel en een belletje gaf aan dat de stoelriemen los mochten. Overal om zich heen hoorde ze geklik. Fernando kon niet wachten om overeind te komen. Jongens, kijk. Dit is m. ichelle keek opzij. Hij had zijn telefoon onder de neus van zijn teamgenoten geduwd en scrolde met zijn vinger door zijn fotos. Richard, Johnny en Mason lieten bewonderende geluiden horen. Wow man, vette bak! ichelle wisselde een blik met Inge. Blijkbaar had Fernando zijn weigerachtige Peugeot vervangen voor een nieuwe auto. Lang hoefden ze niet te wachten voor ze de wagen konden bekijken. Terwijl hij allerlei specificaties oplepelde, trok Fernando zijn telefoon weg bij zijn teamgenoten en hield hem voor hun gezicht. Op het schermpje was een foto van een lage, zwarte BMW te zien, een sportmodel, duidelijk hagelnieuw. Fernando stond er met een trots gezicht naast en stak zijn duim op. ichelle knikte. Mooie auto. Nieuw? Bijna nieuw. Hij heeft vijfhonderd gelopen, maar dan kon ik hem wel meteen meekrijgen. Op een nieuwe moest ik vier maanden wachten. rots ging hij door zijn fotos. Michelle zag het interieur van de auto ?? uitgevoerd in wit leer ?? en plaatjes van onder de motorkap. Onbewust bedacht ze wat zon auto zon beetje moest kosten. Vast met een lening gekocht. Onlangs was ze zelf met Richard bij de garage geweest omdat hun Mazda misschien aan vervanging toe was. De verkoper had een eindeloze stroom voorstellen gedaan op het gebied van financiering. Veelal met nul procent rente, maar als aankomend jurist vergat Michelle nooit om de kleine lettertjes te lezen. En die maakten duidelijk dat gratis financiering simpelweg niet bestond. Richard wilde gelukkig ook geen financiering. Hij had genoeg spaargeld gehad om een fatsoenlijke auto te kopen en hij hoefde geen wagen met de nieuwste snufjes en het grootste vermogen. ernando trok zijn telefoon weer weg en ging het halve vliegtuig door om zijn nieuwe vervoermiddel aan zijn ploeggenoten te laten zien. Wat een figuur, fluisterde Inge naast haar. Zeg dat wel. Het is maar goed dat hij kan voetballen, want ik heb het idee dat hij het van zijn hersenen niet moet hebben. We kunnen niet allemaal zo slim zijn als jij, zei Inge met een scheef lachje. Ik was ook niet bepaald de nerd van de school. Jij hebt toch gewoon een diploma gehaald? Ik betwijfel of dat voor Fernando geldt. Vraag niet hoe. Ik ben twee keer gezakt voor mijn boekhoudexamen. ichelle haalde haar schouders op. Het getuigt van doorzettingsvermogen dat je toch de derde keer dat examen bent gaan doen. nge humde wat en sloeg het gratis luchtvaartmagazine open dat ze in de stoelzak had gevonden. Michelle keek op haar horloge. Nog een paar uur, dan zou op de universiteit haar hoorcollege beginnen. Het enige college dat ze miste door dit tripje, maar ze voelde zich toch een beetje schuldig. Aan de andere kant, ze had heel wat studieboeken bij zich en zou deze week echt niet stil zitten. Ze moest studeren voor de tentamens die er weer aankwamen en bovendien werkte ze aan een moeilijke paper over de juridische regels bij erfschenkingen. Ze zou zich bepaald niet vervelen. Sterker nog, ze had een studieboek in haar handbagage gestopt. Eigenlijk zou ze het erbij moeten pakken om alvast een begin te maken met leren. Maar door het gebrom van de motoren en de warmte in het vliegtuig voelde ze haar oogleden zwaar worden. Even slapen, was het laatste wat ze dacht voor ze wegzakte. oor Michelles gevoel was er net een uur verstreken toen de stem van de gezagvoerder via de luidsprekers door de cabine klonk met de aankondiging dat ze de luchthaven van Las Palmas naderden. Ze knipperde met haar ogen en zag enigszins tot haar verbazing dat het buiten licht was geworden en dat er vier uur waren verstreken. Naast haar werd ook Inge knipperend wakker. Zijn we er al? vroeg ze slaapdronken. Blijkbaar. Het is zonnig buiten. Boven de wolken is het altijd zonnig. ichelle keek opzij. Heel filosofisch, zei ze. p dat moment kwam de stewardess langs die hun vroeg de tafeltjes op te klappen en de stoelen overeind te zetten. Michelle voelde in haar buik dat het toestel aan het dalen was. Ze keek naar Richard. Hij knipoogde. Michelle lachte. Hij zag eruit als een kind op een schoolreisje, opgetogen en vol verwachting. Ze wist dat hij naar het trainingskamp had uitgekeken. Natuurlijk was hij wel vaker een paar dagen weg geweest met DKS, maar verder dan Zuid-Limburg waren ze niet gekomen. Nu voelde het eindelijk als een echt trainingskamp, met een echte, professionele club. Hij wilde hier hard werken en laten zien dat hij niet alleen de meest gemotiveerde, maar ook de beste speler was op zijn positie. Met de komst van Fernando had hij er immers een concurrent op zijn positie bij gekregen, zeker nadat Fernando bij William had aangegeven dat hij het liefst op het middenveld speelde. Niet dat Richard er een probleem van maakte, geduchte concurrentie hield hem scherp, zei hij. et toestel minderde nu snel vaart. Michelle zette zich schrap toen de wielen de grond raakten en het vliegtuig hard remde. Achterin begonnen een paar mensen te klappen. Ze trok haar wenkbrauwen op. Doen mensen dat nog? vroeg ze fluisterend aan Inge. ie grinnikte. Wel op dit soort vluchten, blijkbaar. Welkom op de Canarische Weilanden. Jij bent hier nog nooit geweest? Michelle schudde haar hoofd. Het is hier echt wel fijn, hoor. Die jongens gaan maar lekker voetballen, ik ben van plan om alleen maar te gaan relaxen, relaxen en nog meer relaxen. Michelle leunde achterover in haar stoel en knikte. Studeren of niet, het was toch ook een beetje vakantie. Schiet dan, man! Jemig, sch??eten! Michelle keek opzij naar William Berkman, die zich enorm opwond over een actie van een van zijn spelers. Het was maar een oefenpartijtje ter afsluiting van een training, maar William ging tekeer alsof het om de finale van een groot toernooi ging. De speler in kwestie koos ervoor de bal terug te spelen naar een van de verdedigers in plaats van een pass naar voren te geven.Geef hem dan aan mij! deed Fernando nog een duit in het zakje, toen de tegenploeg er met de bal vandoor ging. Michelle verschoof haar zonnebril van haar haar naar haar neus en bond haar kastanjebruine lokken bij elkaar in een staart. Ze was dit soort heftige partijtjes wel gewend van de training. Vaak formeerde William aan het einde van een oefensessie twee teams, die hij een minuut of twintig tegen elkaar liet spelen. De meeste spelers grepen zulke partijtjes aan om zich te profileren of om te laten zien wie volgens hen de baas was in het veld. Testosteron-partijtjes noemde Michelle ze ook weleens sceptisch. Naar voren, naar voren! Dat was William weer, deze keer voor de tegenstander van het team van Fernando. Daarin stond Richard als aanvallende middenvelder opgesteld. Hij nam de bal aan na een strakke pass van een verdediger en begon richting het doel te rennen. Michelle sloot haar ogen en draaide genietend haar hoofd naar de zon. Het was half twaalf s ochtends en een graad of achttien. Niet bloedheet, maar warm genoeg om aangenaam te zijn. Vanmiddag zou het waarschijnlijk nog een paar graden warmer worden. Misschien zou ze wel even naar het strand gaan. Richard had geen tijd om mee te gaan, die had twee of drie keer per dag training. Althans, zo was het de afgelopen drie dagen gegaan, dus vandaag zou het vast niet veel anders zijn. Niet dat het erg was. Misschien gingen de andere meiden ook wel, al vond ze het eigenlijk nog fijner om in haar eentje te gaan. Even niet het gekwetter van de anderen aan haar hoofd. Ah joh, had Inge gezegd toen Michelle gisteren had verzucht dat ze zich ergerde aan sommige andere meiden, doe niet zo kritisch. Het is toch best gezellig? Michelle had haar sceptisch aangekeken. Inge was gewoon een gezelligheidsdier, veel meer dan zijzelf. Ze vond het eigenlijk best knap dat haar vriendin met de meeste meiden goed kon opschieten door gewoon met hen mee te praten en zich niet te storen aan leeghoofdig gedoe. Michelle had zich voorgenomen ook wat meer zo te zijn, maar tot nu toe lukte dat niet erg. Ze verbaasde zich er vooral over hoe hersenloos sommigen van hen waren. Lucilla spande de kroon, die kon echt over niks anders dan shoppen praten. Blijkbaar waren er in Las Palmas allemaal winkels te vinden die haar goedkeuring konden wegdragen, want ze kwam elke dag met allerlei tasjes thuis. Een paar meiden waren niet van haar zijde weg te slaan en inmiddels vormden ze zon aanstellerig groepje waar Michelle een grondige hekel aan had. Er klonk een harde kreet. Geschrokken sloeg Michelle haar ogen open. Ze zag Richard op het veld liggen en naar zijn enkel grijpen, Fernando krabbelde een paar meter verderop net overeind. Jemig man, doe even normaal! Dat was William, die meteen het veld in beende, op Fernando af. Richard zat inmiddels weer rechtop en trok een pijnlijk gezicht. Michelle keek met bezorgdheid toe. Een blessure was het laatste wat hij nu kon gebruiken. De fysiotherapeut van het team liep het veld in en knielde naast Richard neer. Kijk uit wat je doet, idioot! Dat was William weer. Je komt er met gestrekt been in. Wie denk je dat je bent? Gerard Piqu?? Nou, dat ben je niet. Zelfs die maakt niet dit soort debiele acties. In een wedstrijd betekent dit direct rood. En een gebroken been voor je tegenstander, mompelde Michelle. Ze vroeg zich sowieso af waarom Fernando de verdediger ging uithangen. Soms had ze het idee dat zijn felheid op het veld meer tegen Richard dan tegen anderen was gericht. Misschien hoorde dat ook wel bij het voetbal. De concurrentie was groot, de belangen ook, dus werd de strijd fel gevoerd. Ze zag William met Fernando praten. Hij had zijn toon wat gematigd en het gesprek was van een afstand niet te verstaan. Fernando boog zijn hoofd, keek naar de grond en knikte een paar keer. Blijkbaar had hij de boodschap begrepen. Daarna liep hij naar Richard, die inmiddels weer op zijn benen stond, en gaf hem een hand en een klap op zijn schouder. Michelle zag Richard knikken en iets zeggen. Excuses aanvaard, zo te zien. Vervolgens riep William zijn jongens bij elkaar en sloot de training af. Michelle keek toe hoe ze met zn allen de ballen, hesjes en pilonnen verzamelden en opruimden. DKS mocht gratis gebruik maken van de trainingsfaciliteiten van een voetbalclub in Las Palmas, op voorwaarde dat de materialen netjes werden behandeld en achteraf werden opgeruimd. William zag er streng op toe dat dat ook gebeurde. Michelle haalde haar telefoon uit haar tas en keek naar de tijd. Tegen twaalven. Als Richard zo gedoucht was, hadden ze zon twee uur de tijd om te lunchen en dan begon de middagtraining. Van die lunch stelde ze zich niet te veel voor. Een uitgebreide driegangenmaaltijd met een paar glazen wijn ?? de manier waarop ze op vakantie het liefste lunchte ?? zat er natuurlijk niet in. Waarschijnlijk zou hij vragen om kale pasta met een stukje kipfilet. Maar het was al fijn als ze even met zn twee?n konden zijn. Na een paar dagen met de groep en de gezamenlijke lunches in het trainingscomplex, had Michelle daar echt behoefte aan. Ze keek toe hoe Rick op Richard af liep. Hij legde even zijn hand op diens schouder en begon te praten. Michelle vermoedde dat hij terugkwam op de actie van Fernando. Als er iets speelde in het team, irritaties of een onderlinge ruzie, was Rick er altijd als de kippen bij om het op te lossen. Hij was van mening dat dat soort kleine brandjes in de kiem gesmoord moesten worden voor ze het hele team besmetten. Waarschijnlijk zou hij straks ook met Fernando gaan praten en het liefst nog met de twee mannen samen, maar daar zou Richard waarschijnlijk voor bedanken. Hij hield er niet van om kleine incidenten op te blazen. Een sorry was bij hem al snel voldoende. Een eigenschap die Michelle, ook binnen hun relatie, wel zo prettig vond. Ze vermoedde zelfs dat ze hem straks bij de lunch niet eens zou horen over wat er was gebeurd, al was het een heftige actie van Fernando geweest. Aan de andere kant, die had vast niet de intentie gehad een ploeggenoot het ziekenhuis in te schoppen. In het heetst van een wedstrijd ?? al was het een oefenpartijtje ?? liet een voetballer zich wel eens meeslepen. Terwijl ze Richard met Rick zag praten, dacht ze aan de tijd die verstreken was sinds ze op Gran Canaria waren aangekomen. Eigenlijk was de sfeer best goed, zeker binnen het team. Iedereen wilde graag voetballen en trainen, maar daarnaast was er ook tijd voor de nodige ontspanning. In het hotel hadden ze een kleine zaal tot hun beschikking die als een soort gezamenlijke ruimte was ingericht. Er stond een tv en er waren diverse videospelletjes beschikbaar, het favoriete tijdverdrijf van het grootste deel van de selectie, Richard niet uitgezonderd. s Avonds zaten ze er vaak met zijn allen en zo leidde het trainingskamp niet alleen tot een verbetering van de techniek, maar ook van het teamgevoel. Michelle vond de avonden niet het leukste moment van de dag. De irritaties die ze voelde richting Lucilla werden steeds groter, hoewel ze zelf niet eens precies wist waar die vandaan kwamen. Lucilla hield van shoppen en zij niet, maar dat was nog geen reden om zich voortdurend aan haar te ergeren. Misschien kwam het meer doordat Michelle zag wat Lucilla in de groep teweeg bracht. De andere vrouwen waren, op Inge na, heus niet haar beste vriendinnen, maar ze konden best met elkaar opschieten. Nu Lucilla er was, leek het wel alsof iedereen anders deed. Veel andere meiden waren van haar in de ban en het irriteerde Michelle dat iedereen zo achter haar aan liep. Waarom in vredesnaam? Ja, ze was een knappe verschijning, maar dat kon toch niet de enige reden zijn? Het liefst wilde ze haar gedachten wel met Richard delen, maar ze wist dat het beter was van niet. Ze was eigenlijk vooral op zoek naar bevestiging, maar die zou ze bij hem niet vinden. Hij zou het niet echt begrijpen en ze wilde geen zeurpiet zijn. Als Lucilla wilde gaan winkelen, moest ze dat toch lekker doen, kon ze hem in gedachten al schouderophalend horen zeggen. En als anderen met haar wilden omgaan, wat kon haar dat dan schelen? Op die vraag had ze geen antwoord, maar toch liet het gevoel van irritatie haar niet los. Er was gewoon iets aan Lucilla waarvan haar nekharen overeind gingen staan, maar ze kon er de vinger niet precies op leggen. Richard was klaar met zijn gesprek met Rick en kwam haar kant op. Michelle zag Rick inderdaad naar Fernando gaan. Ze keek Richard aan. Hij glimlachte. Even douchen en dan kom ik eraan. Ok?, rustig aan. Ik zit hier prima. Heb je al veel gedaan? vroeg Richard met een knikje naar haar studieboek naast haar op de grond. Michelle grijnsde. Ik heb aan mijn teint gewerkt. Ook belangrijk. Tot zo. Richard verdween naar de kleedkamer. Michelle pakte haar boek en stopte het in haar tas. Haar blik viel op Rick en Fernando. De toon van het gesprek leek allesbehalve serieus te zijn. Ze lachten en sloegen elkaar op de schouders. Hun stemmen waren gedempt en Michelle kon er geen woord van verstaan, maar blijkbaar was Rick niet bezig Fernando te vertellen dat hij het in het veld wat rustiger aan moest doen om te voorkomen dat ploeggenoten geblesseerd raakten. Ze leken eerder op twee oude vrienden in de kroeg. Maar misschien had Fernando de boodschap inmiddels ook wel begrepen. Vanuit haar ooghoek zag ze beweging. Lucilla maakte haar entree op het trainingsveld, op de voet gevolgd door Sharon en door Andrea, de vriendin van verdediger Jaimy Rietveld. Dat Andrea Lucilla als een hondje volgde, verbaasde Michelle al helemaal niks. Sinds ze een relatie met Jaimy had, inmiddels een maand of zeven, deed ze alsof ze deel uitmaakte van de spelersvrouwen van FC BARCELONA. Sterker nog, ze had zelfs gezegd dat ze zeker wist dat Jaimy binnen nu en twee jaar bij die club zou zitten. Michelle had het niet kunnen laten om te zeggen: Ja, misschien zoeken ze nog iemand om kaartjes te verkopen. ie opmerking was haar op een vernietigende blik van Andrea komen te staan en sindsdien had de blondine haar nauwelijks meer een blik waardig gekeurd. De anderen hadden er wel om kunnen lachen, al had Michelle achteraf een beetje spijt gehad. Het was niet aardig om zoiets te zeggen, terwijl Andrea gewoon geloofde in haar vriend. Gold dat niet voor hen allemaal? Uiteindelijk droomden alle jongens van het team van een transfer naar een grote club en hun vriendinnen deden net zo hard mee. Zijzelf niet uitgezonderd. Ok?, een verhuizing naar Barcelona zag ze voor zichzelf misschien niet zitten, maar ze zou natuurlijk wel supertrots zijn als Richard door een topclub werd gecontracteerd. aar aandacht werd afgeleid doordat Lucilla en haar gevolg zich bij Fernando en Rick voegden. Michelle kneep haar ogen samen. Haar blik viel op het zoveelste tasje dat Lucilla aan haar arm had hangen. Ze wist niet zo veel over mode, maar dit logo herkende ze wel. Haar vermoeden werd bevestigd toen Lucilla de tas trots omhoog hield en openmaakte. Eruit kwam een grote, bruinleren handtas met handvaten van lichter leer. Sharon en Andrea stonden er grijnzend naast, alsof ze door in de buurt van de ongetwijfeld peperdure Vuitton te zijn, al meer status hadden gekregen. ichelle wist niet wat de tas kostte, maar gezien het feit dat Lucilla in drie dagen tijd niet alleen dit ding, maar nog een hele stroom andere tassen, kleding en schoenen had aangeschaft, moest ze wel een goedgevulde bankrekening hebben. Of Fernando had een ruime lening op zijn auto genomen, maar dat leek haar niet erg waarschijnlijk. Van zijn salaris moesten ze het in elk geval niet hebben. Misschien had ze een rijke vader die haar zo nu en dan wat toeschoof. Of had ze toch meer bereikt met haar acteerlessen dan Michelle tot nu toe had aangenomen. e pakte haar telefoon en wachtte tot die verbinding had gemaakt met het wifi-netwerk van het trainingscomplex. Als ze toch moest wachten, kon ze Lucilla net zo goed eens googelen. Misschien had ze wel een rol in een goedlopende soap, die Michelle niet kende omdat ze nou eenmaal nooit naar soaps keek. Ze kon zich niet voorstellen dat Lucilla dat dan nog niet luid en duidelijk zou hebben meegedeeld, maar ze moest toch ?rgens dat geld vandaan halen om al die dure kleding en tassen te bekostigen. Michelle wachtte tot de site was geladen en keek intussen naar Lucilla, die met haar tas koketteerde. Fernando leek zijn interesse al te verliezen, maar de andere meiden raakten niet uit ge-ohd en ge-ahd. Michelle schudde zacht met haar hoofd. Ze begreep niet dat ??n vrouw in zo weinig tijd zon stempel op de groep kon drukken. De anderen wilden allemaal in haar buurt zijn, alsof de zogenaamde glamour die zij met zich meedroeg dan op hen zou afstralen. oogle laadde de resultaten van haar zoekopdracht en ze scrolde erdoorheen. Ze zag Lucillas Facebookpagina voorbij komen, net als haar LinkedIn-profiel waarop ze zichzelf actrice noemde. Het was bijna lachwekkend. Michelle klikte het aan, maar er stond niet bij in welke films Lucilla dan had gespeeld.ogal logisch, zei ze zacht bij zichzelf. Dat zijn er vast niet zoveel.Ze klikte door naar de volgende pagina met zoekresultaten. Haar oog viel op een link in het Engels. Ze fronste. Dat moest een foutje zijn. e klikte de link aan en kon haar ogen bijna niet geloven. Daar stond Lucilla, met naam en foto, bij de cast van een film. Niet het soort film waar ze trots op was, vermoedelijk, en dat verklaarde wel waarom Michelle haar er niet over had gehoord. Ze staarde met open mond naar het scherm van haar iPhone en probeerde te bepalen of dit nu hilarisch of eigenlijk dieptriest was. Ze neigde naar het eerste. us Lucilla was eigenlijk een pornoactrice. Of in elk geval had ze in zulke films gespeeld. Althans, Michelle zag maar ??n film staan, maar er waren er vast meer. Misschien had ze het alleen gedaan om haar acteerlessen te bekostigen, maar blijkbaar hadden die films haar nog wel iets meer opgeleverd dan alleen lesgeld. Het verklaarde in elk geval wel waarom ze zulke dure spullen kon kopen. Ga je mee? e keek op. Richard was weer voor haar verschenen, fris gedoucht en gekleed in een korte broek en een vreselijk, kleurig overhemd. Michelle schoot in de lach. Dit is Gran Canaria hoor, niet Hawa?. Wat? Richard keek omlaag naar zijn shirt. Wat is er mis mee? Niks. Als je van papegaaien houdt. Michelle trok een gezicht. Hoe kom je aan dat ding? Van mijn moeder gekregen. Ik heb het nooit eerder aan gehad. Nee, grinnikte Michelle, gelukkig niet. Nou, kom mee. Je valt waarschijnlijk helemaal niet op tussen al die toeristen hier. e had gelijk, concludeerde ze een kwartiertje later toen de taxi hen afzette nabij de boulevard van Las Palmas. Ook al was het geen hoogseizoen, de boulevard was gezellig druk en werd bijna alleen maar bevolkt door toeristen. Niet voor het eerst vroeg Michelle zich af waarom sommige mensen zodra ze in het buitenland waren, meenden sandalen, met sokken, en zonnehoeden te dragen terwijl het net aan twee?ntwintig graden was. Zullen we daar gaan zitten? Richard wees naar een terras waar nog precies ??n tafeltje in de zon vrij was. Michelle knikte. Ze gingen zitten en een jonge serveerster verscheen aan hun tafel met de menukaarten. Richard sloeg de zijne niet eens open. Dat wordt weer genieten voor je, zei Michelle. Lekker, pasta met kip. Een feestmaal, antwoordde hij met een scheef lachje. Hoewel hij alles voor zijn carri?re over had, hield Richard heus wel van lekker eten. Maar op een trainingskamp als dit en met een toernooi in het vooruitzicht, ging het voetbal boven zijn culinaire voorkeuren. ichelle bekeek de kaart en besloot een salade met geitenkaas en honingdressing te nemen. Ze keek even bij de wijnen, maar koos er toch maar voor het bij water te houden. In je eentje drinken was, zeker tijdens de lunch, nou niet bepaald gezellig te noemen. Uiteindelijk klapte ze de kaart dicht. ichard zat over de zee uit te kijken en leek in gedachten verzonken. Michelle monsterde hem. Dat was nogal een actie van Fernando, h?? haalde Michelle hem uit zijn gedachten. ichard keek haar aan en knipperde, alsof hij even tijd nodig had te bedenken waar ze het over had. O, dat, zei hij toen. Ja, hij kwam er nogal hard in. Onnodig hard. Het lijkt wel alsof hij jou als zijn grootste concurrent ziet. ichard haalde zijn schouders op. Sportief gezien zijn we ook concurrenten. We strijden om dezelfde positie en Fernando is natuurlijk niet naar DKS gekomen om hier zijn pensioen te halen. Hij wil een transfer maken, maar daarvoor zal hij wel moeten spelen. En op dit moment heb jij de voorkeur van William op het middenveld. Ja, al betekent dat niet dat Fernando altijd op de bank moet zitten. William wil hem wel de kans geven om te spelen. Maar is dat de reden dat hij bij een oefenpartijtje zo hard erin gaat? Zichzelf in de kijker spelen? Dat zou kunnen, al maak je als middenvelder meer indruk met een goede aanval dan met een verdedigende actie zoals dit. Misschien denkt hij wel dat als hij jou blesseert, hij meer kan spelen en dat hij dan straks een transfer kan maken. Misschien wel de transfer naar een topclub, waar jij nu kans op maakt. ichard keek haar aan, oprecht verbaasd. Geen enkele voetballer zal een teamgenoot op zon grove manier onderuit schoffelen met als enige doel hem voor langere tijd te blesseren. Als dat je mentaliteit is, valt je bij de Fjes al door de mand. Nou ja, je weet het toch niet, reageerde Michelle schouderophalend. Hij zal niet de eerste zijn die verblind wordt door ambitie. Welnee. Richard schudde krachtig zijn hoofd. Ik geloof daar niet in. Ik weet niet waarom Fernando die actie maakte, maar ik weet wel dat zijn ambities hem motiveren om hard te trainen en goed zijn best te doen, niet om zijn concurrenten het ziekenhuis in te schoppen. Die transfer komt er echt wel voor hem, hij is een goede speler. Zijn vriendin is er in elk geval klaar voor, zei Michelle spottend. Hoewel, ik heb wel ontdekt hoe zij aan die GoldCard komt. Die hoeft helemaal niet van hem te zijn, ze heeft zelf ook een carri?re. Lucilla? Richard fronste. Het enige wat ik weet is dat ze zichzelf actrice noemt.  wat voor eentje. Michelle haalde haar telefoon tevoorschijn. Het duurde even voordat die verbinding had met het gratis wifi-netwerk van het restaurant, maar toen liet ze Richard zien wat ze had gevonden. O mijn god, zei hij lachend. Ik heb haar alleen maar gehoord over Hollywood dit en Hollywood dat en dat ze allerlei audities had gedaan. Maar ze zei er niet bij dat het voor dit soort films was. Daar is ze vast niet trots op. Maar dat ze geld verdient als actrice, is in elk geval niet gelogen. Zou Fernando daarom op haar vallen? Michelle hield haar hoofd schuin. Ik kan me niet voorstellen dat je het als man leuk vindt dat je vrouw in een pornofilm speelt. Maar ja, Fernando is wel een beetje een rare. Richard schokschouderde. Ach, ik denk dat hij binnenkort toch op haar uitgekeken is. Die jongen heeft de spanningsboog van een goudvis. Of andersom. Als hij niet snel naar AC MILAN vertrekt, verliest Lucilla haar interesse vanzelf. Dan kan ze beter meteen weggaan, grinnikte Richard. Voor zover ik weet heeft Seedorf onze vriend niet onder speeddial staan. Hij heeft zijn handen vol genoeg aan Balotelli. Michelle lachte. Misschien heeft die nog iemand nodig om zijn veters te strikken. Als hij wel naar Milan gaat, zal Balotelli het beroep van zijn vriendin in elk geval heel interessant vinden. Richard grinnikte. Pornoactrice. Ach, het is weer eens wat anders dan rechtenstudente. Michelle trok een gezicht. Als je liever wilt dat ik dat ga doen, dan hoor ik het wel. Nou... Auw! Richard wreef lachend over de plek waar Michelles voet hem had geraakt. Sorry hoor. Blijf jij maar lekker rechten studeren. Levert je misschien geen GoldCard op, maar je houdt toch niet van shoppen. Nee, precies. Wel van eten trouwens. Zullen we bestellen? William heeft toestemming gegeven om uit eten te gaan in de stad, zei Richard. Hij stond in zijn trainingspak in de deuropening van het balkon. Hij vindt dat we de eerste vijf dagen goed hebben getraind. Michelle keek op van haar laptop. Gaaf, waar gaan we heen? Meteen kwam de naam van een restaurantje in haar op, waarover ze op Tripadvisor had gelezen. Dat is het slechte nieuws, zei Richard echter. We gaan met alleen de jongens. O. Michelle voelde een steekje van teleurstelling. Richard had vandaag de hele dag getraind, ze had hem niet gezien. Maar ze herstelde zich meteen weer. Uiteindelijk was dat ook het doel van deze trip: zoveel mogelijk trainen. En een etentje met het hele team zou waarschijnlijk bijdragen aan de teamspirit, ook niet onbelangrijk. Prima, joh. Ik bestel wel wat bij de roomservice. Je kunt ook beneden eten. Volgens mij gaan de anderen dat ook doen. O, ok?, dan doe ik dat. Geniet jij maar van je avondje uit. Dat heb je wel verdiend. Ze stond op, gaf Richard een kus en liep daarna naar binnen. Haar wangen gloeiden van het avondzonnetje en de airco voelde onaangenaam koud op haar huid. Met een klik van de afstandsbediening zette ze hem uit. Vind je het echt niet erg? vroeg Richard. Natuurlijk niet. Ik vermaak me wel met die meiden, hoor. Ze meende wat ze zei. Ze mocht sowieso niet klagen over hoeveel tijd Richard naast het trainen nog voor haar had. Gisteren hadden ze tot ver na twee?n op het terrasje kunnen lunchen en op de meeste dagen hoefde hij pas om half tien aan te treden voor de ochtendtraining en eindigde de avondtraining rond half negen. Waar gaan jullie heen? vroeg Michelle. Dat weet ik niet precies. William heeft een restaurant uitgezocht. Gaat hij mee? Ja, en Rick ook. Volgens mij zijn ze bang dat wij ons anders vol laten lopen en misdragen. Dat laatste zei hij met een half lachje. De meeste voetballers, Richard niet uitgezonderd, dronken alleen na een gewonnen kampioenswedstrijd of heel soms met Oud en Nieuw. Verder beschouwden ze alcohol als vergif voor hun lichaam en hun prestaties. E?n biertje zou trouwens wel lekker zijn, zei Richard echter, tot Michelles verbazing. Je krijgt dorst van dit warme weer. Laat William het maar niet zien. Die houdt zelf wel van een biertje. Maar je hebt gelijk, op een trainingskamp kun je beter niet drinken. Bovendien is geen bier makkelijker dan ??n biertje. Richard trok zijn shirt over zijn hoofd. Ik ga douchen. Hij verdween naar de badkamer en even later hoorde Michelle het geruis van de douche. Ze liep weer naar het balkon en ging op haar stoel zitten, waar de laatste zonnestralen van de dag nog net haar benen verwarmden. Even overwoog ze om roomservice te bestellen en de rest van de avond op haar kamer door te brengen, maar die gedachte zette ze weer van zich af. Misschien kon ze Inge overhalen om ook de stad in te gaan, dat was wel zo gezellig. En wellicht gingen er nog andere meiden mee. Zolang Lucilla en haar gevolg zich maar niet bij hen voegden, maar die kans achtte Michelle niet zo heel groot. Tien minuten later was Richard klaar om te gaan. Hij gaf haar een kus en liep de kamer uit. Michelle stuurde Inge een berichtje om te vragen of ze zin had mee te gaan. Het antwoord kwam een paar minuten later. Inge had een paar andere meiden gevraagd en die wilden ook mee. Ze smste dat ze een leuk restaurantje zou uitzoeken op internet. Ineens had Michelle zin om de stad in te gaan. Gewoon even lekker eten, lol maken en wijn drinken. Voor de mannen mocht zon trainingskamp dan intensief zijn, zelf kreeg ze steeds meer het vakantiegevoel te pakken. Ze nam een snelle douche, schoot in een jurkje en pumps en draaide haar haar in een losse knot. Daarna werkte ze haar make-up bij en spoot een beetje parfum op. Nog geen kwartier nadat ze was gaan douchen, was ze klaar om te gaan. In de lobby stond Inge al op haar te wachten, in het gezelschap van vijf anderen. Gelukkig was Lucilla nergens te bekennen en ook haar vaste gevolg van Sharon en Andrea had zich niet bij hen gevoegd. Alsjeblieft niet, antwoordde Inge zacht toen Michelle er een opmerking over maakte. Ik heb hen ook niet uitgenodigd. Trouwens, Lucilla zal wel weer naar een of ander exclusief tentje willen. Alles wat wij leuk vinden, is per definitie te min voor haar. En dat wou ik graag zo laten, antwoordde Michelle. Kom op, we gaan. Twintig minuten later zaten ze in een klein, volgepakt restaurantje aan een tafeltje in de hoek. De ober kwam aanlopen met een fles witte wijn en schonk de glazen vol. Daarna zette hij de fles in een koeler op tafel. Michelle pakte haar glas en hief het. Op meer buitenlandse trainingskampen, zei ze spontaan. De anderen vielen haar bij en binnen mum van tijd leegden ze eerst de glazen en daarna de fles. Nog voor het voorgerecht geserveerd werd, stond er een tweede op tafel. Michelle wist niet of het door de wijn kwam, maar ze stond een beetje verbaasd over zichzelf hoe gezellig ze het vond. De gesprekken gingen voor de verandering eens niet over voetbal of transfers. Voor ze het wist, zaten ze aan de koffie en was het al ver na elven. Ze keek een beetje verwonderd op haar telefoon toen ze de tijd zag. Richard had niet gebeld of een berichtje gestuurd om te vragen waar ze was. Misschien was hij zelf nog niet terug in het hotel. Na nog een cappuccino vroegen ze de rekening. Michelle voelde zich aangenaam ontspannen en een beetje licht in haar hoofd. Ik ben benieuwd hoe de mannen het hebben, zei ze tegen Inge, die naast haar zat. Ik heb nog niks van Richard gehoord. Inge drukte op het knopje van haar telefoon en het scherm lichtte op. Johnny heeft ook niks laten horen. Waarschijnlijk zijn ze nog in de stad. Alsof hij wist dat ze het over hem had, belde Johnny haar net op dat moment op. Inge keek veelbetekenend naar Michelle. Zo te zien heeft William de avond be?indigd voor het al te gezellig kon worden, zei ze, voor ze opnam. H? John, hoorde Michelle haar zeggen. Was het leuk? Het volgende moment zag ze Inges gezicht betrekken. Eerst keek ze verbaasd, toen ronduit geschokt. Haar blik zocht die van Michelle, maar toen ze haar aankeek, sloeg Inge haar blik weer neer. Dat meen je niet, mompelde ze. Michelle keek haar vragend aan. Een vaag gevoel van ongerustheid kroop door haar buik. Wat is er? vroeg ze op fluistertoon, maar Inge gaf geen antwoord. Op dat moment ging haar eigen telefoon. Michelle keek naar de naam in het schermpje. Ze fronste. Blijkbaar had ze zijn nummer ooit opgeslagen, maar ze wist werkelijk niet waarom William haar zou bellen. Met Michelle, zei ze met een stem die licht trilde. De ongerustheid nam toe, voor ze eigenlijk besefte wat een telefoontje van William op dit tijdstip te betekenen had. Met William, klonk zijn gejaagde stem aan de andere kant van de lijn. De rust die er gebruikelijk in doorklonk, was nu nergens te bekennen. Michelle, je moet niet schrikken. Er is iets ergs gebeurd. Michelle voelde haar hartslag meteen omhoog schieten. Wat is er dan? vroeg ze met een stem die trilde. Is er iets met Richard? Ja. William haalde diep adem. Hij heeft een ongeluk gehad. Hij is aangereden door een auto en hij is nu met de ambulance op weg naar het ziekenhuis. Ik zit in de auto, ik ga er ook heen. Aangereden? Michelle herhaalde het woord alsof het uit een andere taal kwam. Maar hoe... Ik bedoel... Ambulance? Ze wilde zoveel tegelijk vragen dat ze niet uit haar woorden kwam. De anderen hadden inmiddels door dat er iets aan de hand was en keken naar haar. Vaag hoorde ze hoe Inge haar telefoongesprek be?indigde en de rest vertelde wat er was gebeurd. Haar stem klonk heel ver weg, het voornaamste dat doorklonk was een dof geruis. Michelle? vroeg William toen ze niks meer zei. Ben je er nog? Ja. Ze likte aan haar lippen, die ineens droog waren geworden. Ik... Wat is er gebeurd? Hoe is het met hem? Ik weet het niet precies, de mensen van de ambulance waren met hem bezig. De auto reed best hard en... Williams stem stierf weg. Ik weet het niet precies, herhaalde hij toen. Ik moet naar hem toe. Ik kom er nu aan. Hij is naar het nieuwe ziekenhuis gebracht, zei William nog. Doctor Negr??n. Zonder nog iets te zeggen verbrak Michelle de verbinding. Het leek alsof haar brein in de actiemodus terecht was gekomen. Ze moest nu handelen. Naar Richard toe, artsen spreken, de politie, horen dat het allemaal natuurlijk wel meeviel. Voor iets anders was nu geen ruimte in haar hoofd. Haast op de automatische piloot pakte ze haar vestje en haar tas. Ze negeerde de vragen van de anderen, die haar bezorgd aankeken en wilden weten wat er aan de hand was. Pas toen ze Inges hand op haar arm voelde, keek ze op. Ik moet weg, zei ze. Ik moet naar Richard. Wat zei William? Dat hij is aangereden door een auto en dat hij met de ambulance naar het ziekenhuis is gebracht. William gaat daar nu heen. En ik moet er ook naartoe. Ik ga met je mee, zei Inge beslist, terwijl ze ook haar spullen pakte. We nemen een taxi. Ze liepen het restaurant uit. Inge hield de eerste de beste taxi die ze zag aan en stapte achterin. Michelle opende het andere portier en ging zitten, terwijl Inge de chauffeur opdroeg naar het ziekenhuis te rijden. De man vroeg iets in het Spaans. Inge keek naar Michelle. Welk ziekenhuis? Ze probeerde zich te naam te herinneren, maar die was haar alweer ontschoten. Het nieuwe, zei ze daarom maar. Gelukkig begreep de man het toen Inge in haar beste Spaans herhaalde wat Michelle had gezegd. De taxi zette zich in beweging. Michelle staarde naar buiten en zag de neonverlichting op de gevels van restaurants en de groepen mensen op zoek naar vermaak in de avond. Langzaam maar zeker begon tot haar door te dringen wat William had gezegd. Met het besef kwam ook de angst opzetten. Ze probeerde die te onderdrukken door zichzelf in gedachten geruststellend toe te spreken. Een aanrijding hoefde niks ernstigs te betekenen. Richard was in het centrum geweest, daar reden de autos toch niet zo hard? Zelf zag ze de straat ook maar langzaam aan zich voorbij trekken. Het was druk, de taxi kon geen vaart maken. Als je werd aangereden in een laag tempo, was de kans dat het ernstig was toch niet zo groot? Richard was natuurlijk alleen maar ter controle naar het ziekenhuis gebracht. Hij was voetballer en William wilde vast geen enkel risico nemen met een van zijn belangrijkste spelers. Ze hoopte maar dat dit ongeluk niet betekende dat Richard langere tijd geblesseerd was. Juist nu het met zijn carri?re zo goed ging. Inge keek haar met enige verbazing aan toen Michelle dat laatste hardop zei. Ja, antwoordde ze toen. Laten we hopen dat het meevalt. Michelle knikte. Hij kan vast snel weer voetballen. Ze zei het alleen maar om zichzelf ervan te overtuigen. Gedachten aan dat het misschien wel erger was dan een blessure die hem aan de kant hield, bezorgden haar een gevoel van paniek. Gedachten aan permanent rug- of beenletsel, hoofdletsel of misschien wel hersenletsel. Of nog erger dan dat. Ze draaide haar hoofd en keek naar Inge. Die staarde terug. Michelle slikte. Hij leeft toch nog wel? stelde ze toen de vraag waaraan ze niet wilde denken, maar die zich niet liet negeren. Op Inges gezicht verscheen medelijden. Ach lieverd, zei ze, terwijl ze naar Michelle toeschoof en haar arm om haar heen sloeg. Natuurlijk leeft hij nog. Misschien kan hij inderdaad een tijdje niet voetballen, maar hij komt er echt wel bovenop. Het is Ri?chard, hoor. Michelle slikte een paar keer krachtig om de opkomende tranen weg te krijgen en knikte toen met haar gezicht tegen Inges schouder. Ja, zei ze met verstikte stem. Natuurlijk komt hij erbovenop. De taxi stopte voor de ingang van het ziekenhuis en Michelle stapte uit. Nadat ze had betaald volgde Inge haar. Ze liepen naar binnen onder een bord door dat in twee talen aangaf dat ze richting de spoedeisende hulp gingen. Achter een balie zat een man van een jaar of vijftig papieren in te vullen. In het Engels vroeg Michelle naar Richard. De man leek haar niet te begrijpen, maar toen ze zijn naam herhaalde, ging hij toch in zijn papieren zoeken. Ze zijn nog met hem bezig, zei hij in gebroken Engels met een zwaar Spaans accent. Hij gebaarde naar een kleine wachtruimte tegenover de balie. U kunt daar gaan zitten. Michelle keek naar Inge. Die haalde haar schouders op en knikte. Laten we maar wachten. Als ze met hem bezig zijn, mag je toch niet bij hem. Ze namen plaats. Michelle haalde haar telefoon uit haar tas. Ik bel William. Net toen ze op het scherm zijn nummer wilde kiezen, kwam de trainer aangelopen met een flesje water in zijn handen. Hij zag er bezorgd en een beetje verwilderd uit. Heb je hem al gezien? was het eerste wat hij vroeg. Michelle schoot overeind toen ze hem zag. Nee, ze zijn met hem bezig en we mogen niet bij hem. Wat is er gebeurd? Ik weet het niet. William schudde zijn hoofd. Het ging zo snel. We liepen met zn allen op de stoep, een beetje te dollen. En het volgende moment stond Richard ineens op straat en kwam die auto eraan. Die reed hard en kon Richard niet meer ontwijken. Na de aanrijding reed hij door. Volgens de politie gebeurt dat vaker, zeker op zaterdagavond. De bestuurder had vermoedelijk te veel gedronken. En niemand heeft het kenteken genoteerd. Michelle schudde haar hoofd. Ik snap het niet. Hoezo liep hij ineens op straat? Dat begrijp ik ook niet. Johnny liep vlak bij hem. Die zei dat Richard vreemd deed. Alsof hij dronken was. Dronken? Michelle keek verbijsterd. Richard is in geen jaren dronken geweest en al helemaal niet als hij de volgende dag weer moet trainen. Bovendien, jullie zaten met zn allen in een restaurant! Dat had je dan toch wel gemerkt? Hij kan ook helemaal niet dronken zijn geweest, zei William. We hebben allemaal ??n biertje gedronken en daarna is iedereen op water over gegaan. Het is ook onzin. Ik begrijp er niks van. Michelle schudde haar hoofd in een combinatie van wanhoop en angst. Ik wil naar hem toe. Ik moet weten hoe het met hem is. William beende met grote passen naar de balie, waar de nachtportier nog altijd met zijn papieren bezig was. Michelle hoorde William Engels praten, de nachtportier keek niet-begrijpend terug en wees naar de wachtruimte. Ondertussen stonden de klapdeuren aan weerszijden van de balie geen moment stil. Artsen en verpleegkundigen liepen in en uit, soms met en soms zonder bedden. Ze zag ook pati?nten, sommigen in een rolstoel, anderen lopend. Een man met beide armen in een mitella vond langzaam zijn weg richting de uitgang. Zijn vrouw liep ernaast met een grimmig gezicht. De man zwalkte een beetje. Het was niet moeilijk te raden wat zijn toestand was. De woorden van William schoten haar gedachten weer binnen, terwijl Michelle naar de man keek. Dronken? Richard? Het sloeg helemaal nergens op. Ze werd opnieuw overvallen door angst. Tegelijkertijd voelde ze ook woede. Ze wilde nu weten wat er met hem aan de hand was. Wat ga je doen? hoorde ze Inge vragen toen ze ook naar de balie liep. De man erachter probeerde William in zijn gebrekkige Engels duidelijk te maken dat hij echt niks anders kon doen dan hen te laten plaatsnemen. We willen de dokter spreken, zei Michelle dwars door hem heen. Richard is profvoetballer. Als er iets met zijn benen is, willen we niet dat hij zomaar wordt behandeld. Ze wist niet hoeveel de man had begrepen van wat ze zei, maar hij pakte de telefoon en begon in rap Spaans te praten. Daarna knikte hij in de richting van de klapdeur en zei: Hij komt zo. Michelle keek William aan. Ze wist niet of het woord profvoetballer de truc had gedaan, maar in elk geval leken ze nu een beetje verder te komen. Gespannen keek ze naar de klapdeuren. Er kwamen genoeg dokters voorbij, maar niet ??n keek hun kant op. Net toen ze begon te denken dat de man maar wat had gezegd om van hen af te zijn, kwam een jonge Spanjaard in een witte jas aangelopen. Om zijn nek hing een stethoscoop. Ondanks het late tijdstip en de drukte op de afdeling, zag hij er fris en vol energie uit. Juan Rodriguez, stelde hij zich voor. Zijn handdruk was warm en stevig. Michelle zei haar nam en voelde een heel klein beetje gewicht van haar schouders glijden. In deze dokter had ze meteen alle vertrouwen. Hoe is het met hem? vroeg ze desondanks met angst in haar stem. De dokter gebaarde naar de stoeltjes, waar Inge nog steeds zat. Zullen we even gaan zitten? Michelle volgde hem met knikkende knie?n. Ze had altijd gedacht dat slechtnieuwsgesprekken plaatsvonden in steriele kantoortjes met dokters met bestudeerd ernstige gezichten. Niet op de gang van een eerstehulpafdeling met een jonge dokter met een energieke blik. Ze ging zitten en keek de man aan. Is hij... Ze beet op haar lip. Is hij dood? De jonge arts keek terug. Ze speurde zijn gezicht af op zoek naar geruststelling, naar misschien zelfs een glimlach en de mededeling dat je echt niet doodging aan een paar blauwe plekken of misschien een botbreuk. Maar in plaats daarvan zag ze bezorgdheid in zijn ogen. Toch schoot er opluchting door haar heen toen de man zijn hoofd schudde. Nee, hij is niet dood, zei hij in bijna accentloos Engels. Maar hij heeft een behoorlijke klap gemaakt. Zijn zijn benen... Hij is voetballer. De arts knikte. Dat hadden we al begrepen. Hij heeft geen verwondingen aan zijn benen. Hij is door de auto geraakt in zijn zij, net boven zijn heup. Daar zit een grote kneuzing, maar zoals het er nu uitziet, zal dat vanzelf genezen. Michelle liet haar adem ontsnappen, maar de opluchting die door haar heen schoot, was van korte duur. De arts keek uiterst bezorgd toen hij verder ging: Dat betekent niet dat hij niet zwaargewond is. Hij heeft zwaar hoofdletsel en dat is ontzettend zorgelijk. Hij is met zijn hoofd waarschijnlijk eerst tegen de auto en daarna op de stoeprand terechtgekomen. Op de scan hebben we een zwelling in zijn hersenen gezien, die gevaarlijk kan zijn. We zullen hem met spoed moeten opereren om de druk op zijn schedel te verlichten en daarna houden we hem kunstmatig in coma. Michelle knikte. Opereren. Coma. De woorden leken als door een laag watten haar oren binnen te komen. Ze kende ze, ze wist wat ze betekenden, maar het wilde nog niet echt doordringen. Wat voor operatie? hoorde ze Inge vragen. We moeten zijn schedel openmaken, zodat zijn hersenen meer ruimte hebben, legde de arts uit. Door de zwelling zitten ze momenteel te strak tegen het bot en dat kan voor onherstelbare schade zorgen. Door tijdelijk meer ruimte te cre?ren, hopen we dat te voorkomen. Daarna willen we zijn hersenen rust geven om zo goed mogelijk te herstellen en dus is het belangrijk om hem in coma te houden. Dan hoeven de hersenen zo min mogelijk activiteit te leveren. Michelle slikte. Hoe lang duurt dat? Dat kan ik nu nog niet zeggen. Het varieert van een dag tot enkele dagen tot zelfs weken. We zullen het per dag moeten bekijken. Richard is een jonge, gezonde man, dat zal hem zeker helpen in zijn herstel. Dat laatste was waarschijnlijk bemoedigend bedoeld, maar de woorden bleven in de lucht hangen en klonken Michelle ineens dreigend in de oren. Helpen in zijn herstel... Ze wist zeker dat de arts zijn woorden zorgvuldig koos. Dat hij niet zei dat Richard er zeker weten bovenop kwam, was geen toeval. Hoe komt hij hieruit? vroeg ze met schorre stem. Ze kromp een beetje ineen, alsof ze eigenlijk het antwoord niet wilde horen. De arts ging verzitten. Dat is heel moeilijk te voorspellen. Er zijn pati?nten met dit letsel die met deze behandeling volledig en ook nog relatief snel herstellen. Maar ik kan geen enkele garantie geven. Sommige mensen houden altijd problemen met hun motoriek of spraak en ik moet eerlijk zijn, er zijn ook pati?nten die niet meer bijkomen uit hun coma. Hij liet een korte stilte vallen. Ik besef heel goed dat dit een harde boodschap is, maar ik wil zo duidelijk mogelijk zijn. We zien kansen voor Richard, heel goede kansen zelfs. Zoals ik zei: hij is jong en sterk en in goede conditie. Maar we moeten met alle scenarios rekening houden, ook met het slechtste. Michelle knikte, hoewel ze zijn woorden helemaal niet wilde aanvaarden. Ze voelde zich ineens leeg, lamgeslagen zelfs. Haar stem klonk zacht, bijna fluisterend, toen ze vroeg: Mag ik naar hem toe? De arts knikte. Heel even, hij kan elk moment worden opgehaald voor de operatie. Hij is niet bij kennis. Michelle stond op en volgde de man. Ze merkte nauwelijks dat William achter hen aan kwam. Inge bleef achter. De arts hield de klapdeur voor haar open en ze liep achter hem aan naar een kamertje aan de linkerkant van de gang. Er kwam net een verpleegster uit, die haar aanstootte. Michelle mompelde een verontschuldiging. Hier is hij, zei de jonge trauma-arts ten overvloede. Michelle slikte en durfde bijna niet op te kijken. Toen ze dat uiteindelijk deed zag ze Richard in een bed liggen. Er zat een restje geronnen bloed op zijn gezicht en hij had een verband om zijn hoofd. Er zat een slang in zijn mond. Zijn ogen waren gesloten en hij zag ontzettend bleek. Even hapte ze naar adem. Haar blik ging vluchtig over alle apparatuur naast zijn bed. Ze zag talloze meters en schermen, die allerlei lijnen, cijfers en waarden lieten zien. Ze kwam dichterbij, stak haar hand uit, maar trok die toen aarzelend terug. In plaats daarvan sloeg ze hem voor haar mond en probeerde een snik te onderdrukken. Je mag hem aanraken, hoor, zei de arts naast haar op zachte toon. Michelle knikte. Haar hand beefde toen ze die opnieuw uitstak. Richards hand lag boven de deken en ze legde de hare erop. Hij voelde koel aan. Ze keek naar het beademingsapparaat naast hem en de slang in zijn mond. Kan hij... Ademt hij zelf? De arts schudde zijn hoofd. Op dit moment niet, omdat we hem op de beademing hebben aangesloten. We houden hem nu ook al kunstmatig in slaap om dezelfde reden als dat we dat na de operatie zullen doen. Als hij niet aan de beademing zou liggen, zou hij zelf kunnen ademen. Michelle knikte. Onder de omstandigheden vond ze dat een geruststellende mededeling. Er kwam een verpleegkundige de kamer binnen, die iets in het Spaans tegen de arts zei. Die knikte en schraapte zijn keel. Ze zijn klaar voor hem op de operatiekamer en dat betekent dat hij naar boven wordt gebracht. Hij keek Michelle aan, ze zag medeleven in zijn ogen. Ik begrijp dat het moeilijk is, maar hoe sneller hij wordt geopereerd, hoe beter het is. Michelle beet op haar lip, slikte een paar keer en knikte toen. Ik begrijp het, zei ze. Ze deed een stap naar achteren en keek toe hoe twee verpleegkundigen Richard loskoppelden van een aantal apparaten en de andere zo neerzetten dat ze meegenomen konden worden. Ze voelde Williams hand op haar arm. Kom, zei hij zacht. De operatie duurt op zn minst een paar uur en we kunnen hier toch niks doen. Hoewel alles in haar protesteerde, liet Michelle zich door hem meevoeren. Kunnen we hier niet wachten? vroeg ze. Ik wil hem niet in de steek laten. Het heeft geen zin. Ik heb met de verpleegkundige afgesproken dat de arts je belt zodra er nieuws is. Tot die tijd kunnen we beter teruggaan naar het hotel en wat rusten. We gaan onze energie nog hard genoeg nodig hebben. Michelle knikte langzaam. Ze was blij dat hij geen slapen zei. Ze had het gevoel dat ze nooit meer zou kunnen slapen, al werd ze overvallen door een enorme vermoeidheid. Het was een verwarrende combinatie van emoties. Op de gang keek ze om en zag nog net hoe het bed met Richard erin in een lift verdween. Ze knipperde. Er gleed een traan over haar wang naar beneden, die ze driftig weg veegde. Ze moest nu sterk blijven, er moest zoveel worden gedaan en geregeld. Ze moest mensen bellen, de verzekering, Richards ouders, haar eigen familie. Rustig maar, zei William, toen ze dat allemaal begon op te sommen. We gaan alles samen regelen, dat komt wel goed. Kom nou maar mee. Met zachte dwang duwde hij haar in de richting van de klapdeuren en daarna naar buiten. Er verscheen een taxi, Michelle liet zich door William en Inge op de achterbank zetten. Ze keek naar de tl-verlichting, die langzaam uit het zicht verdween toen de wagen zich in beweging zette. Even sloot ze haar ogen. Haar gedachten schoten alle kanten op. Hoe kon Richard nou dronken zijn? Hij dronk zelden, en zeker niet te veel. Maar het ongeluk... Hij was ook niet zomaar de straat op gelopen. Zoiets zou hij nooit doen. Terwijl haar gedachten als een centrifuge ronddraaiden, bekroop haar een onaangenaam gevoel. Er klopte iets niet. Voor de zoveelste keer keek Michelle op de klok. Het was iets na half zes in de ochtend, bijna vijf uur nadat Richard voor de operatie was meegenomen. Ze hadden nog niks gehoord vanuit het ziekenhuis en elke minuut die verstreek voelde als een dag. Michelle liet haar hoofd weer in haar handen rusten. Bij aankomst in het hotel had William erop aangedrongen dat ze zou proberen te slapen, maar daarvan was niks gekomen. Ze was met kleren en al in bed gaan liggen, om er nog geen vijf minuten later weer uit te komen. Daarna had ze een uur besteed aan rondjes door de kamer lopen. Uiteindelijk was ze naar beneden gegaan en nu zat ze in haar eentje in de gemeenschappelijke ruimte. Gedurende de nacht waren een paar jongens van het team langsgekomen. Mason had een tijdje zwijgend naast haar gezeten. Johnny was ook gekomen, en had juist alleen maar gepraat. Ze had hem gevraagd wat er nou precies was gebeurd en hij had verteld dat ze het restaurant hadden verlaten en dat Richard met Johnny en wat teamgenoten liep te dollen. Op een gegeven moment deed Richard een beetje vreemd, alsof hij dronken was, maar de jongens hadden gedacht dat hij dat speelde. Tot hij begon te zwalken en ineens op straat belandde, pas toen hadden ze eigenlijk door gehad dat hij geen toneel speelde. Het volgende moment was de auto opgedoken. Michelle had naar zijn relaas geluisterd, maar ze snapte nog steeds niet wat er precies was fout gegaan. Hoezo liep Richard te zwalken? Als hij deed alsof hij dronken was - wat ze al niks voor hem vond - dan zou hij toch op zn minst uitkijken dat hij niet op straat kwam te lopen? Ze snapte er niks van. En er ging te veel om in haar hoofd om alles duidelijk op een rijtje te krijgen. In gedachten ging ze alles langs wat ze de afgelopen uren had gedaan. Ze had de ouders van Richard gebeld, die beloofd hadden meteen tickets naar Gran Canaria te boeken. Michelle dacht aan de vraag van Richards vader of hij ooit nog zou kunnen voetballen en aan die van zijn moeder of hij ooit nog wakker zou worden. Het was tekenend. Beide vragen had ze niet kunnen beantwoorden. Daarna had ze haar eigen ouders gebeld. Zodra ze de stem van haar moeder had gehoord, was ze in huilen uitgebarsten. Even had ze niet meer sterk kunnen zijn. Meteen daarna had ze zich echter herpakt en had ze uitgelegd wat er aan de hand was en dat ze heel veel moest regelen. Haar moeder had ook aangeboden meteen te komen, samen met haar vader, maar dat had Michelle even afgehouden. Hoewel ze niks liever wilde dan haar ouders nu bij zich hebben, was het beter om even af te wachten hoe het de komende dagen zou gaan. Misschien zou Richard wel snel ontwaken uit zijn coma en kon hij naar Nederland worden vervoerd. Natuurlijk wist ze dat dat wel een heel optimistisch scenario was, maar ze wilde de moed niet opgeven zolang er niks bekend was. Ze keek op toen ze beweging bij de deur zag. Rick stond in de opening. Hij droeg een trainingspak en zag er wat verfomfaaid uit. Bezwaar als ik bij je kom zitten? vroeg hij. Michelle schudde haar hoofd en gebaarde naar de lege bank. Kon je niet slapen? Nee. Elke keer als ik ook maar even indommel, schiet ik weer wakker. Dan zie ik het weer voor me. Hij staarde voor zich uit en keek daarna naar haar. Hoe is het met jou? Michelle haalde haar schouders op en zei niets. Ik kan het nog steeds niet geloven. Rick liet zijn hoofd in zijn handen rusten. Ineens liep hij de weg op. Alsof hij zwalkte. En toen die auto... Hij haalde beide handen door zijn haar. Ik hoorde mensen zeggen dat hij dronken was. En zo leek het ook echt, hij liep echt te tollen. Het sloeg nergens op. Hij dacht even na. Maar misschien liep hij ook wel de clown uit te hangen en maakte hij een misstap. Michelle staarde naar hem en liet de woorden in haar hoofd rondgaan. William, Johnny en nu weer Rick, ze zeiden allemaal hetzelfde. Richard was niet dronken. En door stoer of lollig gedrag een misstap maken en op straat terecht komen terwijl er een auto naderde, klonk ook niet als Richard. Volgens ooggetuigen was de auto met een behoorlijke snelheid aan komen rijden. Richard moest hem ook hebben gezien. Natuurlijk had hij uitgekeken waar hij liep en was hij niet zomaar de straat op gestapt, ook niet per ongeluk. Geduwd. Ze schudde haar hoofd toen het woord door haar gedachten kruiste. Maar het bleef zitten, ze kon het niet negeren. Het was moeilijk te geloven dat een van zijn teamgenoten de auto zag naderen en Richard er praktisch voor gooide. Waarom zou iemand dat doen? Maar aan de andere kant, het was logischer dan dat Richard zelf de weg op gelopen zou zijn. Automatisch dacht ze aan Fernando. Het was misschien vergezocht, maar het hele voorval op het trainingsveld had wel duidelijk gemaakt dat hij zelfs tijdens een training in staat was een teamgenoot het ziekenhuis in te schoppen. Aan de andere kant kon ze zich ook niet voorstellen dat Fernando Richard echt iets aan wilde doen. Misschien was het niet meer dan een opwelling geweest en was het ongeluk veel ernstiger uitgepakt dan hij had gewild. Het gebeurde zo snel. Rick leek meer tegen zichzelf dan tegen haar te praten. Ik... Hij keek naar zijn telefoon toen die begon te trillen. Dat is William, ik moet even opnemen. Rick stond op en verliet de ruimte om op de gang het gesprek te beantwoorden. Michelle keek hem na. Dus Richard was hij het verlaten van het restaurant nog in orde geweest, alleen wat stilletjes. Misschien omdat hij zich niet zo goed voelde? Dat alcohol de oorzaak van zijn vreemde gedrag was wilde er bij haar niet in, maar het kon natuurlijk wel iets anders zijn. Ze schrok toen haar telefoon zijn ringtone liet horen. Bijna liet ze het toestel op de grond vallen. Het nummer kende ze niet, maar ze wist wie het moest zijn. Met trillende vinger nam ze op. U spreekt met Alfonso Desandro, neurochirurg, hoorde ze een mannenstem aan de andere kant van de lijn. Ook deze arts sprak goed Engels. Ik heb zojuist de operatie van uw man afgerond. Het is allemaal goed gegaan. Michelle slikte en haalde diep adem. O, gelukkig, zei ze zacht, met een stem waar de opluchting doorheen stroomde. We hebben de druk in de hersenen kunnen verlichten, mar we moeten hem nu nog kunstmatig in coma houden, ging de arts verder. Hij ligt momenteel op de intensive care. Mag ik bij hem? Ja, maar niet te lang. Hij heeft zoveel mogelijk rust nodig. Zijn hersenen moeten nu zo snel mogelijk herstellen, zodat we kunnen proberen hem bij te brengen. Hoe snel zal dat zijn? Dat kan ik nu nog niet zeggen. We doen elk uur diverse tests en als de uitslag daarvan goed is, brengen we hem langzaam bij. Maar of dat morgen of volgende week is, daarover kan ik geen voorspelling doen. Michelle keek op toen Rick en Fernando samen de ruimte binnenkwamen. Ze zei tegen de arts dat ze meteen naar het ziekenhuis zou komen en verbrak de verbinding. Fernando en Rick keken haar beiden aan. Was dat de arts? vroeg Rick gespannen. Ja. De operatie is goed gegaan. Ik ga nu naar het ziekenhuis, ik mag even bij Richard. Wil je dat ik met je mee ga? vroeg Fernando. Misschien kan ik je helpen met het Spaans. Michelle stond op en keek hem aan. Spreek jij Spaans dan? Fernando keek terug met enige verbazing. Mijn moeder is Spaans. Ik ben tweetalig opgevoed. Michelle pakte haar tas van de vloer en schudde haar hoofd. Ik ga liever alleen, zei ze toen. Er mag maar ??n persoon bij Richard. Daar had de arts natuurlijk niks over gezegd, maar het laatste wat ze wilde was nu in Fernandos gezelschap zijn. Ze kon haar gedachten over hem niet loslaten, al waren ze niet logisch. Zonder nog iets te zeggen liep ze weg. Ze voelde de blikken van Rick en Fernando in haar rug. Terwijl ze de lobby doorkruiste, belde ze William. Hij nam meteen op. Hij is goed uit de operatie gekomen, zei ze zonder verdere inleiding. De arts heeft net gebeld. Ik ga nu naar het ziekenhuis. Ik kom eraan. Dat heeft niet zoveel zin, Richard moet nu rust hebben. Ik mag ook maar heel even bij hem. Ik wil je niet alleen laten gaan. Maak je geen zorgen. Ik neem een taxi en ben waarschijnlijk ook best wel snel weer terug. Uiteindelijk ging William akkoord. Michelle hing op. Ze vond het gewoon fijner om in haar eentje te gaan, ze wilde alleen zijn met haar vriend. Net toen ze de deur doorging, zag ze vanuit haar ooghoeken iemand naderen. Inge. Even hield ze haar pas in. Ben je al op? Alsof ik nu kan slapen. Is er al nieuws? Richard is uit de operatie. Ik ga nu naar hem toe. De spanning was van Inges gezicht af te lezen. Hoe is het gegaan? De operatie op zich is geslaagd. Het is nu natuurlijk afwachten, maar de eerste stap is genomen. Zal ik met je meegaan naar het ziekenhuis? Get in line. Inge fronste. Hoe bedoel je? Niks, laat maar. Ik ga wel alleen, ik mag toch maar heel even bij hem. Dan wacht ik wel in de hal, zei Inge vastbesloten. Ik laat je niet alleen gaan. Je kunt nu wel wat steun gebruiken. Zonder Michelles antwoord af te wachten, liep ze naar de nachtportier. Nog geen halve minuut later voegde ze zich weer bij Michelle. Er komt zo een taxi aan. Blijkbaar was er een auto in de buurt, want binnen twee minuten stopte er een zwarte Mercedes voor de deur. Ze stapten in en nadat Inge de chauffeur had uitgelegd waar ze heen wilden, leunde Michelle achterover tegen het leer van de achterbank. Er hing een zware lucht in de auto, iets muskachtigs. Michelle keek naar de luchtverfrisser in de vorm van een boompje, die aan de achteruitkijkspiegel heen en weer zwaaide. De geur maskeerde de schrale sigarettenlucht net niet. De combinatie maakte haar misselijk. Ze probeerde zich op iets anders te concentreren. Wat zei de arts precies? vroeg Inge. Dat de operatie goed was gegaan en dat ze de druk in de schedel hebben kunnen verlichten. Nu houden ze Richard voorlopig in coma. Ze doen voortdurend tests om te kijken hoe het gaat en als het goed gaat, gaan ze hem langzaam bij brengen. Weten ze al hoe hij hier dan uitkomt? Michelle schudde haar hoofd. Dat heb ik nu niet gevraagd, maar die arts zei gisteren al dat ze dat pas kunnen zeggen als het zover is. Inge knikte en keek naar buiten. Even was het stil tussen hen. Ik heb me vannacht de hele tijd afgevraagd hoe het ongeluk nou heeft kunnen gebeuren, zei Inge toen. Het is zo raar dat Richard ineens de straat op gelopen zou zijn. Michelle keek even opzij. Mason, Johnny en Rick zeggen allemaal dat ze aan het dollen waren en dat hij toen begon te zwalken. Ze dachten dat het nep was, maar het volgende moment liep hij de straat op en werd hij aangereden. Inge kneep haar ogen samen. Dat is toch een raar verhaal? Richard zou nooit zoveel drinken dat hij echt dronken was. Bovendien hadden de anderen dat toch moeten zien. Nee. Michelle schudde haar hoofd. Ik geloof dat ook niet. Maar als ze allemaal zeggen dat hij zo raar deed... Misschien heeft iemand wel iets in zijn drankje gedaan! Inge keek haar met een ruk aan. Dat hoor je toch wel eens? Michelle schudde haar hoofd. Dat hoor je bij vrouwen die verkracht zijn, niet bij jongens van het voetbalteam. Waarom zou iemand dat doen? Weet ik veel. Een grapje uithalen? Michelle haalde diep adem. Ze durfde niet toe te geven dat de mogelijkheid dat er opzet in het spel was, ook al door haar gedachten was gegaan. Het was alleen zo bizar, dat het niet voor te stellen was. Maar wie dan? vroeg ze desondanks. Iemand uit het team? Dat kan ik me gewoon niet voorstellen. Richard kan juist met iedereen opschieten. Daar gaat het ook niet om. Er is wel iemand die uit is op zijn positie op het veld. Fernando bedoel je? Michelle schudde aarzelend haar hoofd. Ik weet het niet, hoor. Een beetje rivaliteit is niet hetzelfde als iemand moedwillig voor een auto duwen. Inge leunde weer achterover tegen de leren bekleding. Nee, het slaat waarschijnlijk ook nergens op. Trouwens, dat zouden ze dan toch wel gevonden moeten hebben in zijn bloed. Hebben ze dat eigenlijk onderzocht? Vast wel, maar ik weet niet waarop allemaal. Misschien kun je vragen of ze er alsnog naar willen zoeken. Michelle schudde haar hoofd. Dat zal nu wel te laat zijn en bovendien denk ik dat de arts me voor gek verklaart als ik hiermee aan kom. Ze beet op haar lip. Ik kan me ook gewoon echt niet voorstellen dat een van de jongens dit zou doen. Trouwens, dan moet er maar net iemand aan komen rijden. En de dader is nog doorgereden ook. Als dat afgesproken werk is, is dat niet zo raar. Michelle keek haar vriendin aan. Je draaft nu wel een beetje door, vind je niet? Stel dat het Fernando is, dan zou hij iemand hebben gecharterd om... Ze schudde haar hoofd. Nee, dat slaat nergens op. Wie dan? Lucilla, zeker? Inge keek uit het raam. Je hebt gelijk, het slaat inderdaad nergens op. Ze draaide haar hoofd en keek haar vriendin weer aan. Ze blikte even naar voren en liet toen haar stem dalen, alsof ze bang was dat de taxichauffeur anders haar woorden zou horen. Over Lucilla gesproken, die had sowieso andere dingen te doen. Dingen die Fernando beter niet kan weten. Michelle fronste. Hoe bedoel je? Ze schijnt met haar gevolg in een restaurant te zijn geweest, waar ze is versierd door een of ander fotomodel. Althans, hij zei dat hij dat was. Alberto heet hij. Hij bestelde allerlei dure cocktails voor haar, en oesters, en kaviaar. Ze vond het geweldig, ze werd behandeld als de prinses die ze denkt te zijn. Daarna is ze met hem mee gegaan en vannacht om half twee was ze pas terug in het hotel. Ik was nog wakker en stond op de gang te praten met Esther, toen ze voorbij kwam. Sharon en Andrea volgden haar natuurlijk op de voet en ik hoorde haar zeggen dat ze Fernando moesten wijsmaken dat ze al die tijd in een club waren geweest. Michelle schudde haar hoofd. Dat doet ze dan lekker onopvallend, dat vreemdgaan. Ze kickt gewoon op aandacht. Op dat moment hield de auto stil voor de tl-verlichte ingang van het ziekenhuis. Haar gedachten verdwenen naar de achtergrond toen ze uitstapte. Haar voeten voelden zwaar toen ze uitstapte en ineens was ze blij dat ze niet alleen was gegaan. Inge merkte haar aarzeling om naar binnen te gaan blijkbaar op en gaf haar een arm. Kom, zei ze bemoedigend. Michelle vermande zich en knikte. Daarna ging ze met ferme passen de deur door. En dus gaan we de slaapmedicatie langzaam verlagen. Michelle moest die woorden even tot zich laten doordringen. Ze drukte de telefoon tegen haar oor, alsof ze zich er daardoor van wilde verzekeren dat ze het echt goed had verstaan. Dat is... Dat is geweldig, stamelde ze. Dus dan wordt hij wakker. We moeten eerst zien hoe zijn hersenen reageren als we de slaapmedicatie afbouwen, temperde de arts haar enthousiasme. Dat weten we nu nog niet. Het enige wat we kunnen meten, is dat de zwelling ver genoeg is afgenomen en dat betekent dat hij klaar is voor de volgende stap. Michelle knikte. Natuurlijk snapte ze ook wel dat de arts haar nu niet de garantie kon geven dat ze vanmiddag gezellig met Richard over koetjes en kalfjes zat te kletsen. Maar dit nieuws was een stap in de juiste richting. We beginnen zo meteen met het verlagen van de medicatie en dan hopen we binnen een paar uur meer te kunnen zeggen over zijn toestand, zei de arts. Mag ik bij hem? De eerste uren niet. Hij moet volledige rust hebben. Afhankelijk van hoe het gaat, kunt u misschien aan het eind van de middag even bij hem. Maar meer dan een paar minuten zal dat niet zijn. Michelle sprak af dat de arts haar later zou bellen als hij meer informatie had en hing toen op. Opgetogen keek ze naar de twee mensen die naast haar zaten. Wim en Lydia Jongsma, die gistermiddag op Gran Canaria waren aangekomen, keken haar aan met een blik vol verwachting in hun ogen. Ze spraken nauwelijks Engels, maar ze hadden aan Michelles gezicht gezien dat het nieuws uit het ziekenhuis goed was. De zwelling is afgenomen, zei Michelle opgewonden. Daarom kunnen ze de slaapmedicatie verlagen. Lydia kreeg meteen tranen in haar ogen. Dus dan komt hij uit zijn coma, zei ze zacht. Michelle knikte. De arts zei wel dat het langzaam gaat en dat ze moeten afwachten hoe hij eruit komt. We moeten er niet op rekenen dat we vanmiddag al een heel gesprek met hem kunnen voeren. Al duurt het weken, als hij maar bijkomt, zei Wim. Michelle knikte. Ze keek langs Richards ouders heen. Dit was veel sneller dan ze had durven hopen. Het was nauwelijks achtenveertig uur geleden dat Richard geopereerd was en hoewel ze sindsdien ongeduldig op dit telefoontje had gewacht, kwam het eigenlijk toch nog onverwacht. Onbewust had ze er rekening mee gehouden dat deze situatie dagen of zelfs weken kon duren. Ze voelde een opgewonden kriebel in haar buik. Richard deed hen allemaal weer eens verbaasd staan met zijn vechtlust. Ineens voelde ze zich boven alles enorm trots. Ze keek naar buiten. Het was elf uur s ochtends en de zon scheen alweer fel. Plotseling wilde ze hier weg. Weg uit het hotel waar ze de uren aftelde, waar ze zich opgesloten voelde. Ze wilde de zon in, de warmte op haar huid voelen en genieten van het vooruitzicht dat ze nu eindelijk durfde te hebben. Het vooruitzicht dat alles goed zou komen. Ze liet Wim en Lydia achter in de lobby en liep naar het terras van het restaurant. Daar was ze niet de enige. Heel even hield ze haar pas in toen ze Fernando en Lucilla aan een tafeltje zag zitten, allebei met een cola light voor hun neus. Ze zaten naast elkaar met hun rug naar haar toe en leken niet van elkaar af te kunnen blijven. Michelle werd bijna onpasselijk toen ze hen samen zag. Fernando liet zijn hand over Lucillas rug naar beneden glijden, tot zijn vingers net achter de band van haar spijkerbroek verdwenen. Zij giechelde en kirde. Onbewust schudde Michelle haar hoofd. Hij moest eens weten. Ze zorgde dat het tweetal haar niet zag en ging aan een tafeltje in de zon zitten. Daar smste ze William wat ze net te horen had gekregen. Hij was niet in het hotel. Hij had besloten de trainingen te hervatten en was op het trainingsveld om voorbereidingen te treffen voor de eerste training vanmiddag. Zijn antwoord kwam vrijwel direct en ging vergezeld van een hoop uitroeptekens. Daarna stuurde ze Inge een berichtje, die ook binnen een halve minuut antwoordde en meteen aanbood met haar mee te gaan. Ze gaf geen antwoord. Het was lief aangeboden, maar er mocht toch bijna niemand bij Richard en nu Wim en Lydia er waren, waren zij degenen die haar naar het ziekenhuis vergezelden. Even bedacht ze dat als het aan haar lag, ze liever met Inge zou gaan. Richards ouders waren lieve mensen, maar ze waren in geen jaren in het buitenland geweest en vonden alles maar exotisch. Waar ze hun simpelheid in Nederland eigenlijk wel aandoenlijk vond, werkte het hier op haar zenuwen. Het Spaanse eten bekeken ze met wantrouwen, ook al ging het om een stukje vlees en wat gebakken groenten. Wim wilde gewoon gekookte aardappels met jus, maar dat was hier niet te krijgen. Ze hadden een auto gehuurd, maar durfden er nauwelijks in te rijden, omdat Spanjaarden zich volgens hen niet aan de verkeersregels hielden. Het gevolg was dat Michelle degene was die naar het ziekenhuis moest rijden, wat ze niet erg vond, ware het niet dat Wim op de passagiersstoel voortdurend riep dat ze uit moest kijken. Uiteindelijk had ze haar ergernis aan de kant gezet door te bedenken wat Richard zou zeggen als ze haar belevenissen met hem zou delen. Waarschijnlijk zou hij niet meer bijkomen van het lachen. Er verscheen een ober en ze bestelde een koffie met melk. Op haar tafeltje lag een gelezen exemplaar van een Britse krant, die ze naar zich toe trok. Ze scande de koppen op de voorpagina, maar niks bleef hangen. Haar blik gleed automatisch naar Fernando en Lucilla, die elkaar nog steeds niet los konden laten. Ze dacht weer aan wat Inge haar had verteld. Door alles rondom Richard was dat nieuwtje eigenlijk meteen naar de achtergrond van haar gedachten verdwenen. Nu ze Lucilla met Fernando zag zitten, realiseerde ze zich eigenlijk pas hoe sluw ze was. Ineens had ze zin om op te staan, naar hun tafel te lopen en Lucilla te vragen of het leuk was, zaterdagavond met dat fotomodel. Ze kon zich de blik op dat gemaakte, knappe gezichtje al helemaal voorstellen. De ober dook weer op en zette haar koffie voor haar neer, daarmee haar gedachten doorbrekend. Michelle bedankte hem en tekende het bonnetje waarmee de rekening op haar kamernummer werd gezet. Langzaam begon ze in de koffie te roeren, terwijl ze toekeek hoe Fernando en Lucilla hun glazen leeg dronken en opstonden. Lucilla bleef maar giechelen toen Fernando zijn handen op haar heupen legde en haar voor zich uit duwde. Michelle schudde haar hoofd. Wat een schijnvertoning. Nerveus drukte Michelle op het knopje van de lift. De deuren schoven dicht en ze keek toe hoe de cijfers versprongen. Er klonk een zachte ping, waar de deuren met een licht geratel weer open schoven. De geur van desinfectiemiddel kwam haar tegemoet. Ze aarzelde even en stapte toen de lift uit, achter Wim en Lydia aan. De intensive care bevond zich aan de linkerkant en ze gingen de dubbele klapdeuren door. Meteen kwam er een verpleegkundige aan, een man van midden veertig die Michelle eerder had gezien. Er mag ??n persoon tegelijk bij hem, zei de man, nadat hij eerst Michelle en daarna Richards ouders had begroet. Hij keek Michelle aan. Loop jij eerst mee? Michelle knikte en vertaalde snel wat de man had gezegd. Richards ouders knikten en namen plaats op een paar plastic stoeltjes, die aan de muur gemonteerd waren. Is hij wakker? vroeg Michelle aan de verpleegkundige, toen ze op weg gingen naar Richards kamer aan het einde van de gang. De man knikte en schudde zijn hoofd tegelijk. Door het terugbrengen van de medicatie is hij nu niet meer in coma, maar dat betekent niet dat hij meteen wakker is. Hij is nog heel erg suf en dat zal zeker nog een paar dagen duren. Dan pas kan de arts ook iets meer zeggen over de gevolgen van het hersenletsel. Hij keek Michelle aan. Op dit moment slaapt hij nog veel en als hij al praat, is het onsamenhangend. Dat is normaal in deze fase en het zegt nog niks over een eventuele beschadiging van zijn hersenen. Het is te vroeg om daar conclusies over te trekken. Michelle keek terug. Een onaangenaam gevoel bekroop haar. De verpleegkundige zei dit niet voor niks. Ze merkte dat ze onbewust haar pas vertraagde. Ze wilde graag naar Richard, maar ze was ook bang voor wat ze te zien zou krijgen. Ga maar gewoon even naast zijn bed zitten, zei de verpleegkundige, die voor haar uit de kamer binnenging en het gordijn rondom het bed wat open schoof. Hij zal zo wel weer wat bij komen. Michelle bleef staan en keek naar haar slapende vriend. Er leek op het eerste gezicht weinig veranderd in zijn toestand. Hij lag nog steeds op zijn rug, zijn ogen gesloten, een wit verband om zijn hoofd. Via een slangetje druppelde heldere vloeistof vanuit een infuuszak een ader in zijn arm binnen. De monitor naast zijn bed hield zijn hartslag en bloeddruk bij. Alleen de beademingsmachine was verdwenen, net als de slang in Richards mond. Ademt hij zelf? vroeg ze de verpleegkundige. De man knikte. Ja, zodra de beademing eruit ging, nam hij het zelf over. Dat is goed nieuws. Michelle ging op de stoel naast Richards bed zitten en legde haar hand op de zijne. Hij voelde warm aan. H? lieffie, zei ze zacht. Ik ben het. De verpleegkundige schikte nog wat aan de deken en de slangetjes en verliet daarna de kamer. Het was stil, op het regelmatige piepen van de monitor na. Michelle vroeg zich af hoe lang het zou duren voor Richard een beetje wakker werd. Het liefst wilde ze aan zijn arm schudden en tegen hem praten, hem wakker maken en hem vertellen dat hij moest volhouden en dat het allemaal goed zou komen. Maar in plaats daarvan aaide ze zacht met haar vinger over zijn hand en wachtte af. Ze hoopte dat Richard in elk geval een klein beetje zou bijkomen voor de beperkte tijd die ze mocht blijven erop zat. Na een paar minuten voelde ze Richards hand licht schokken. Michelle keek op. Zijn oogleden bewogen, maar bleven gesloten. Eronder zag ze zijn ogen heen en weer gaan, alsof hij droomde. Ha schatje, zei ze zacht. Hoor je me? Hij leek niet op haar woorden te reageren. In plaats daarvan bewogen zijn lippen licht en maakte hij wat onbestemde geluiden. Zijn hand schokte nu harder en er verschenen rimpels in zijn voorhoofd. Wat zeg je dan? vroeg Michelle zacht. Ze deed haar best de woorden te begrijpen, maar ze waren te zacht en te vaag. Toch leek het alsof Richard wel degelijk iets zei. Ze stond op en bracht haar oor naar zijn mond, om hem beter te kunnen verstaan. Nee, hoorde ze hem mompelen. Niet... Wat is er ??œnee???? vroeg Michelle. Ze voelde haar hart sneller slaan. Wat bedoel je, schatje? vroeg ze zacht, bijna fluisterend. Zijn lippen vormden meer woorden, maar ze kon ze niet verstaan. Het waren niet meer dan flarden. Rustig maar, zei ze kalmerend. Het komt wel goed. Ik ben hier. Ze wist niet hoeveel Richard meekreeg van de wereld om hem heen, maar hij leek op haar woorden te reageren en kalmeerde wat. Michelle ging weer zitten. Ze liet zijn hand geen moment los. Even leek het erop dat Richard weer was weggezakt, maar toen begon hij opnieuw te praten. Duidelijker deze keer, met meer kracht. Zijn lippen vormden de woorden. Fernando... zei hij, gejaagd en een beetje hijgend. Nee... Michelle verstijfde. Wat zeg je? vroeg ze, vooral omdat ze haar eigen oren niet vertrouwde. Waarom had Richard het in zijn half wakende toestand over zijn teamgenoot? Meteen voelde ze hoe haar nekhaar overeind ging staan. Nee... Richard leek opgefokt. Zijn hand schokte, net als zijn benen. Nee, Rick. Jij... Hij schudde met zijn hoofd en leek toen weer dieper weg te zakken. De woorden werden niet meer dan klanken, tot hij uiteindelijk helemaal stil was. Michelle merkte dat haar hand trilde toen ze die van Richard losliet. Even dacht ze dat hij haar een hint had gegeven, maar in zijn half wakende toestand had hij het waarschijnlijk alleen maar over voetbal. De spieren in haar rug deden pijn van de spanning die plotseling door haar lijf trok. Ze slikte. Ze keek op toen de verpleegkundige weer binnenkwam. Hoe gaat het hier? Hij was net even wat meer bij, zei ze. Maar nu lijkt hij weer te zijn weggezakt. Zo zal het de komende dagen waarschijnlijk blijven, knikte de man. Hij heeft nog een behoorlijke weg te gaan, maar hij vecht hard. Het leek wel alsof hij net iets wilde vertellen, zei Michelle een beetje aarzelend. Zou dat kunnen? Dat het bijvoorbeeld over het moment vlak voor het ongeluk ging? De verpleegkundige tuitte zijn lippen en schudde licht met zijn hoofd. Dat kan ik natuurlijk niet met zekerheid zeggen, maar vaak zie je bij pati?nten met hersenletsel dat ze de paar uur voordat ze het letsel opliepen, juist helemaal kwijt zijn. O. Michelle knikte. Tja, het klonk ook behoorlijk onsamenhangend. Het zou best kunnen dat hij echt iets voor zich ziet, maar dat kan van dagen, weken of zelfs jaren geleden zijn. De man gebaarde naar de gang. Zijn ouders willen ook graag bij hem, maar drie personen is te veel. Michelle stond op. Ik wacht wel op de gang. Ze liep weg en nadat ze tegen Wim en Lydia had gezegd dat Richard weliswaar soms praatte, maar dat hij echt nog niet goed bij was, gingen die de kamer van hun zoon binnen. Michelle liep naar de plastic stoeltjes en wachtte ongeduldig tot Richards ouders zich bij haar zouden voegen. Ze wilde weg uit het ziekenhuis. Ze wist nog niet precies wat ze moest doen, maar ze moest iets met de onrustige energie die door haar heen ging. Wat de verpleegkundige zei, klonk logisch. Waarschijnlijk was Richard in zijn hoofd bezig met voetbal en noemde hij daarom de namen. Hij was immers altijd bezig met voetbal. Maar toch liet de gedachte dat hij het over het moment voor het ongeluk had gehad, haar niet helemaal los. Ze schudde haar hoofd. Ze wist niet goed wat ze met haar eigen gedachten aan moest. Waarschijnlijk begon ze nu echt spoken te zien. Misschien moest ze gewoon tegen Fernando zeggen dat Richard zijn naam had genoemd, en dan kijken hoe hij reageerde. Het zei misschien niks, maar haar onrust was te groot en ze had het gevoel dat ze toch i??ts moest doen. Ze knikte alsof ze haar eigen besluit daarmee kracht kon bijzetten. Ze zou gewoon naar Fernando toe gaan. Het was niet veel, maar beter dan niks. Michelle voelde haar hart iets sneller slaan toen ze uit de lift stapte en over de met rode vloerbedekking beklede vloer naar kamer 215 liep. Tijdens de rit van het ziekenhuis naar het hotel had ze haar vastbeslotenheid voelen toenemen. Het was een goed idee om Fernando er gewoon mee te confronteren dat Richard zijn naam had genoemd en dat hij het toen mogelijk over de laatste momenten voor het ongeluk had gehad. Ja, hij had ook Rick genoemd, maar dat hoefde Fernando niet te weten. Ze wilde eigenlijk dat hij een beetje zou schrikken, of op een andere manier een veelzeggende reactie zou geven, maar nu ze over de gang liep voelde ze ook onzekerheid. Een gevoel dat door de adrenaline ruimschoots werd overstemd. Ze hield stil voor de juiste deur, haalde diep adem en klopte aan. Fernando moest er zijn. De middagtraining was net afgelopen en alle jongens waren op hun kamer, voor ze straks met zn allen zouden gaan eten. Ze hoorde stemmen en voetstappen en toen werd de deur opengedaan. Fernando stond in de opening, alleen gekleed in een trainingsbroek. Ha, Michelle, zei hij met een mengeling van verbazing en ongerustheid. Hoe was het in het ziekenhuis? Ik hoorde dat ze Richard uit zijn coma zouden halen? Ze knikte. Ik kom er net vandaan. Hoe ging het met hem? Was hij alweer bij? Michelle keek Fernando recht aan. Ze probeerde uit te vinden wat er in zijn blik te lezen stond, maar meer dan interesse kon ze niet ontdekken. Toch liet ze zich niet van de wijs brengen. Hij was genoeg bijgekomen om een paar woorden te kunnen zeggen. En toevallig genoeg had hij het over jou. Nu verscheen er wel enige onzekerheid op zijn gezicht. Wat zei hij dan? vroeg hij op iets meer gedempte toon. Op de achtergrond klonk het geluid van de tv. Michelle hoorde Lucilla ergens om lachen. Hij zei de hele tijd jouw naam en dan ??œnee???. Ze kneep haar ogen samen en lette scherp op Fernandos reactie. Hij leek vooral verbaasd te zijn. Wat bedoel je? Michelle monsterde hem en probeerde te bepalen of hij toneel speelde. Als dat zo was, deed hij dat heel overtuigend. Ze moest bluffen als ze echt een reactie van hem wilde krijgen. Hem uit zijn tent lokken. Hij zei dat jij hem op straat hebt geduwd, loog ze zonder zelfs maar met haar ogen te knipperen. Het was duidelijk dat hij de laatste momenten voor het ongeluk voor zich zag. Fernandos ogen werden groot. W?t? Dat slaat nergens op. Ik heb er niks mee te maken. Het was een ongeluk. O ja? Michelle kneep haar ogen samen. Ze voelde de onzekerheid door haar lichaam razen, maar uiterlijk wist ze kalm te blijven. Ze had A gezegd, nu moest ze ook B zeggen. Richard herinnert zich dat dan toch anders. En wees eerlijk, het komt je wel verdomd goed uit dat hij nu uitgeschakeld is, h?? Jij bent verzekerd van een basisplaats en die transfer die je zo graag wilt, komt ook dichterbij. Er zijn alleen maar voordelen voor jou. Fernando sloot even zijn ogen en schudde zijn hoofd. Ik weet nergens iets van, zei hij toen nog maar een keer. Natuurlijk wil ik graag een transfer maken, maar ik zou nooit een teamgenoot iets aan doen om dat voor elkaar te krijgen. Ik weet niet waarom Richard mijn naam noemt, maar ik heb hem niet geduwd. En je hebt zeker ook niet geregeld dat er net op dat moment een auto aan kwam rijden? Natuurlijk niet! Fernando keek bijna wanhopig. Wat denk je wel niet van mij? Het was een ongeluk, Michelle. Ik ga toch geen autos regelen die ineens aan komen rijden om mijn ploeggenoot het ziekenhuis in te krijgen!  Michelle zweeg even. Ze voelde de adrenaline wegstromen en slikte. Wat had ze dan verwacht? Dat Fernando zou zeggen: Ja, nu je het zegt, het is inderdaad allemaal mijn schuld? Haar gedachten draaiden op topsnelheid. In de kamer hoorde ze Lucilla opnieuw lachen. Even sloot Michelle haar ogen, toen keek ze Fernando weer strak aan. Je vriendinnetje zal wel blij zijn. Fernando keek niet-begrijpend. Waarom? Hoe sneller jij een basisplaats hebt en hoe meer je jezelf in de kijker kunt spelen, hoe sneller je naar een club gaat waar je genoeg verdient. Genoeg zodat ze haar eigen dubieuze carri?re aan de wilgen kan hangen en toch het leventje kan hebben dat ze graag wil. Met die opmerking raakte ze iets bij hem, zag ze. Hij had er niet op gerekend dat ze het wist. Snel herstelde hij zich. Hij leek op zijn hoede. Je hoeft je om onze financi?n geen zorgen te maken, zei hij enigszins afgemeten. O nee? Dus een carri?re als pornoactrice was haar meisjesdroom en ze gaat er ook mee door als jij tien miljoen per jaar verdient. Ze liet een stilte vallen, maar Fernando reageerde niet. Daarom ging ze verder: Je vriendinnetje is ook niet erg makkelijk tevreden te krijgen. Ik heb gehoord dat ze dol is op peperdure cocktails. Ik weet niet waar je het over hebt. O nee, dat is waar ook. Michelle deed alsof haar ineens iets te binnen schoot. Jij was daar niet bij. Die cocktails kreeg ze van iemand anders, terwijl jij met het hele team in een restaurant zat. Een fotomodel. Je zou denken dat ze met een voetballer al de hoofdprijs te pakken heeft, maar blijkbaar is het niet genoeg. Fernando schudde zijn hoofd. Ik weet niet waar je op uit bent, maar dit slaat helemaal nergens op. O nee? Misschien moet je haar dan even vragen wie Alberto is. Ze zag hoe Fernando probeerde niks te laten merken, maar dat haar woorden iets bij hem losmaakten, kon hij niet verbergen. Wat kom je doen, Michelle? vroeg hij met kou in zijn stem. Eerst beschuldig je mij ervan dat ik iets met het ongeluk van Richard te maken heb, dan zeg je ineens dat mijn vriendin vreemdgaat. Ben je dronken of zo? Wat je zegt slaat helemaal nergens op! Michelle kneep haar ogen samen. Ik heb moeite je te geloven, Fernando, zei ze zacht. Het enige waar Lucilla en jij op uit zijn, is roem. En geld. En daarmee val je vroeg of laat door de mand. Als jij of Lucilla hier iets mee te maken heeft, ga ik er persoonlijk voor zorgen dat het uitkomt. Fernando schudde zijn hoofd. De ingehouden woede was van zijn gezicht af te lezen, maar het leek er ook op dat ze een gevoelige snaar had geraakt. Ze wist alleen niet of dat kwam doordat ze hem beschuldigde het ongeluk te hebben veroorzaakt of doordat ze hem net had verteld dat zijn vriendin vreemdging. Ga weg, zei hij opgefokt. Wat je zegt is onzin. Verdwijn voordat ik... Voordat je wat? Michelle kneep haar ogen samen. Voordat je niet meer kan ontkennen dat jij erachter zit? Donder op. Ineens schoot Fernando naar voren en pakte haar ruw bij haar bovenarm. Rot op met die onzin, voordat ik je bek moet dichtslaan. Laat me los. Michelle wist niet hoe het haar lukte om kalm te blijven, maar ze sprak de woorden rustig, bijna fluisterend uit. Ondertussen bonkte haar hart zo hard dat haar oren ervan suisden, maar dat liet ze niet merken. Ze kon een kleine kreet niet onderdrukken toen Fernando haar losliet en tegelijkertijd wegduwde. Even wankelde ze, maar ze vond steun tegen de muur en wist overeind te blijven. Het volgende moment stond ze voor een dichte deur. De klap waarmee Fernando die dicht had gesmeten, dreunde na in haar oren. Ze sloot haar ogen en wreef met haar hand over haar arm. Achter de dichte deur klonk nog steeds het geluid van de televisie. Zowel de deur als de muren waren van bordkarton, een paar kamers verderop hoorde ze iemand luidruchtig bellen. Het ging in supersnel Spaans en ze kon er niks van volgen, maar blijkbaar wond de vrouw zich ergens bijzonder over op. Er kwam een andere stem doorheen, een mannenstem. Het duurde heel even voor Michelle zich realiseerde dat die stem niet uit dezelfde kamer kwam. De man sprak ook geen Spaans, maar Nederlands. Ze spitste haar oren om Fernando goed te kunnen verstaan. Zijn stem klonk boos, maar wat hij zei ging op in het geluid van de televisie. Even aarzelde Michelle. Ze keek links en rechts de gang af en zette toen een stap naar voren, zodat ze haar oor tegen de deur kon leggen. Op hetzelfde moment werd het geluid van de televisie zachter gezet. Wie is Alberto? Fernando klonk opgefokt. Onbewust streek Michelle over de plek op haar arm. Ken ik niet. Lucillas antwoord klonk onverschillig, onge?nteresseerd zelfs. Michelle kon haar zich helemaal voorstellen. Hangend op het bed, haar blik op de tv gericht. O nee? En waarom appt hij jou dan? Geef mijn telefoon terug. Weg was de onverschilligheid ineens. Er klonk gebonk, alsof er iets omviel. Geef hier! Waarom? Mag ik niet zien wat Alberto jou stuurt? Hij vond het erg leuk met je. En je bent supersexy. Ik ken helemaal geen Alberto. Iemand heeft het verkeerde nummer gebruikt. Zelfs door de dichte deur heen kon Michelle horen dat Lucilla loog. Blijkbaar was ze zo dom geweest om de berichten die ze van haar minnaar kreeg niet te wissen. Of had ze nooit gedacht dat Fernando in haar telefoon zou gaan snuffelen. Je liegt, zei Fernando. Michelle hoorde aan zijn stem dat hij zijn woede inhield. Je was met die Alberto! Je hebt me gewoon keihard bedrogen. Dat heb ik niet gedaan! Lucillas stem sloeg over. Ik weet niet wie dat is. Die freak stuurt me berichtjes, maar ik ken hem niet! Houd je bek! Michelle deed van schrik een stap naar achteren toen ze iets hard tegen de muur hoorde knallen. Het volgende moment schreeuwde Lucilla. Kijk wat je doet! Mijn telefoon! O sorry. Het sarcasme droop van Fernandos stem. Kun je nou Alberto niet meer bellen? Had je vanavond met hem afgesproken? Hij zal zich wel afvragen waar je blijft? Ik heb helemaal niet met hem afgesproken. Ha, zie je, dus je kent hem wel! Ik kende hem niet. Ik... Ik... Haar stem klonk hoog en piepend. Ik wilde het niet, ok?? Het gebeurde gewoon! Ik had gedronken en... Michelle trok haar wenkbrauwen op. Ze had niet verwacht dat Lucilla zo snel zou toegeven. Vuile bitch. Nu pas ontstak Fernando echt in woede. Hoe durf je? Ik doe mijn best om de allerbeste voetballer te worden. Voor jou! En dan... Voor mij? Voor mij? Lucilla klonk ook als ze des duivels was. Hoezo voor mij? Je bent anders vooral met jezelf bezig. Je hebt nauwelijks aandacht voor mij! Omdat ik moet trainen! Er klonk naast woede ook frustratie door in Fernandos stem. Terwijl jij alleen maar aan het shoppen bent, werk ik keihard om de beste te worden. Zodat die topclubs waar jij niet over uitgepraat raakt, ook daadwerkelijk aankloppen. Misschien moet je dan nog wat harder trainen, want ik zie ze nog niet, pareerde Lucilla met boosaardige stem. Jij had gezegd dat je binnen een jaar weg zou zijn bij DKS en dan zou je echt veel gaan verdienen. We zijn nu een paar maanden verder en er heeft er nog niet ??n gebeld. Niet ??n! Ah, dus daar gaat dit alleen maar om. Geld. Heeft die Alberto van je een betere creditcard dan ik? Is dat de reden? Hij deed in elk geval niet moeilijk over de rekening, zei Lucilla vals. Ook niet na al die cocktails. Je hebt alleen al deze week meer dan vierduizend euro uitgegeven tijdens het winkelen! Dat is ongeveer net zoveel als je zelf in het afgelopen halfjaar hebt verdiend met die porno van je. Verder teer je op mijn zak. En doe ik daar moeilijk over? Nou? Michelle knipperde. Fernando had dus wel in de gaten hoeveel zijn vriendin aan nieuwe spullen besteedde. En blijkbaar was de porno-industrie toch niet zo lucratief als ze had gedacht. Je zegt zelf dat je binnenkort een topsalaris hebt. Ze hoorde Fernando bijna grommen toen hij zei: Je mag blij zijn dat er ?berhaupt een creditcard is die dat geshop van jou trekt. Je hebt geen idee wat ik daarvoor moet doen! Je hebt geen idee welke risicos ik moet nemen. Allemaal om jou tevreden te houden. En wat doe jij? Je duikt doodleuk met een ander het bed in! O, en wat zijn die enorme risicos dan? Dat je een blauwe plek oploopt in het veld? i?ls je al speelt? Fernando liet zijn stem dalen. Hij was nu moeilijker te verstaan en Michelle moest haar oor dichter bij de deur brengen. Wat denk je dat mijn salaris is? vroeg hij met een stem die trilde van boosheid. Denk je nou serieus dat dat genoeg is om dit allemaal van te betalen, samen met wat jij verdient? Die auto? Dat nieuwe huis waar we naar hebben gekeken? De rekeningen van mijn creditcard? Denk je dat echt? Dan ben je nog dommer dan ik dacht. Voor het eerst klonk er enige onzekerheid door in Lucillas stem. Dus je wilt nu zeggen dat je de loterij hebt gewonnen? Nee, trut, ik wil zeggen dat ik een lucratieve deal heb gesloten. Maar wel een deal met risicos. Als dit uitkomt, kan ik mijn carrière wel vergeten. De ruzie leek uit Lucillas stem verdwenen toen ze vroeg: Wat heb je gedaan dan? Michelle voelde een rilling over haar rug gaan. Ze keek om zich heen, de gang was nog steeds verlaten. Haar nekhaar stond nu recht overeind. Even sloot ze haar ogen en ze zette zich schrap voor wat Fernando ging zeggen. Bij de lift klonk gelach en Michelle zette snel een stap achteruit. Ze trok haar telefoon tevoorschijn en deed alsof ze verdiept was in een bericht en daardoor op de gang stond te drentelen. Ondertussen deed ze haar best om Fernando te verstaan, maar ze stond er te ver vandaan. Ze hoorde zijn stem, maar de woorden bereikten haar oren niet. Het gelach bij de lift werd harder. Ze vloekte zonder geluid te maken. Juist dit moest ze horen. Ze zond een giftige blik in de richting van de lift. Net op dat moment klonk er een belletje en gingen de deuren open. Het luidruchtige groepje stapte in en verdween. Snel legde Michelle haar oor weer tegen de deur. Wat heb je gedaan? vroeg Lucilla met haar gebruikelijke schelheid. Ik snap er niks van. Je hebt... Sst. Dat was Fernando weer. Hij maande Lucilla tot stilte, maar door haar harde stem ging hij zelf ook luider praten. Ik scoor niet voor de tegenstander, zo erg is het niet. Maar als ik af en toe een gele kaart pak, de bal over de lijn schop of buitenspel sta, zijn er gokkers in Azi? die daar veel geld aan verdienen. Hoeveel dan? De keren dat ik speelde, was het elke keer een paar duizend euro per wedstrijd. Het kan oplopen als ik bij een hogergeplaatste club terecht kom. Maar dan moet je wel spelen. Lucillas woorden klonken als een conclusie. Precies de conclusie die zich langzaam in Michelles hoofd begon te vormen. Heb jij Richard... Nee, natuurlijk niet. Fernando onderbrak haar met felheid in zijn stem. Matchfixing is een makkelijke manier om extra geld te verdienen, maar ik zou nooit een teamgenoot iets aandoen. Doet hij het ook? Fernando was even stil. Michelle durfde geen adem te halen. Nee, zei hij uiteindelijk. Rick heeft hem ook niet gevraagd. Dat zou hetzelfde zijn als het hele verhaal meteen aan de politie vertellen. Langzaam liet Michelle haar ingehouden adem ontsnappen. Rick... Natuurlijk. Ineens leek het zo logisch. Rick die de beste vriend van alle spelers wilde worden, om hen vervolgens voor zijn eigen karretje te spannen. Natuurlijk deed Richard daar niet aan mee. Dus hoe vaker jij speelt, hoe meer je verdient. Dat was Lucilla. Michelle slikte. Het was een simpele conclusie, maar wel eentje die ten grondslag kon liggen aan wat Richard was overkomen. Ja, precies. Daarom heeft Rick het liefst dat alle jongens uit het team meedoen. Dan verdient hij het meeste. How is your husband doing? De vriendelijke, oudere dame achter de receptie keek Michelle aan met een blik vol medelijden. Dezelfde blik die ze al dagen had als ze haar zag. Michelle werd er eigenlijk nogal kriegel van, maar de vrouw met haar zware, Spaanse accent en oprechte bruine ogen bedoelde het allemaal zo goed, dat ze zich over dat gevoel een beetje schuldig voelde. Het gaat heel langzaam een beetje beter, antwoordde ze eveneens in het Engels. Dat is fijn om te horen. Waarmee kan ik je helpen? De vrouw had Michelle de afgelopen dagen al vaker geholpen, vooral met de vertaling van allerlei verzekeringspapieren die om een of andere reden alleen maar in het Spaans waren opgesteld. In het Nederlands waren die papieren vaak al nauwelijks te begrijpen, maar in het Spaans was het helemaal niet te doen. Ik heb een pasje nodig van de verzekering van mijn man, lepelde Michelle haar ingestudeerde praatje op. Er staat een nummer op wat ik moet hebben. Maar dat pasje ligt op de kamer van een van de coaches en ik kan hem nergens bereiken. Ze hoopte maar dat het de receptioniste niet was opgevallen dat de hele groep van DKS gewoon op het terras van het restaurant zat te eten. De anderen weten ook niet waar hij is, deed ze er voor de zekerheid nog een schepje bovenop. Ah. De vrouw knikte. Wil je dat ik je bel zodra ik hem zie? Nee. Michelle legde wat meer urgentie in haar stem. Ik heb het pasje nu nodig. Ik weet ook precies waar het ligt, ik heb alleen geen toegang tot zijn kamer. Ik hoopte dat u... Met de sleutel... Even was er aarzeling op het gezicht van de vrouw te zien, toen won haar wil om Michelle te helpen het van haar professionele instructies. Ik maak wel even een pasje voor je aan, zei ze. Dat is eigenlijk niet hoe het hoort, maar... Ontzettend bedankt, onderbrak Michelle haar opgelucht. Ik gebruik het natuurlijk nergens anders voor, maar ik heb dat nummer echt nu nodig. Wat is zijn naam? Nog geen minuut later stond Michelle met het toegangspasje in haar hand. Nogmaals heel erg bedankt. Ik heb het zo ingesteld dat het over een uur automatisch blokkeert. Michelle knikte en snelde zich naar de lift. Ze schatte in dat ze ongeveer tien minuten had om Ricks kamer te doorzoeken. De hele ploeg was al even geleden aan tafel gegaan en meestal ging iedereen meteen na het hoofdgerecht naar boven. Op de vijfde verdieping stapte ze uit de lift. Eerst liep ze helemaal naar het andere eind van de gang en ze verzekerde zich ervan dat de deur van het trappenhuis niet op slot was. Gelukkig was Ricks kamer maar vier deuren van het trappenhuis verwijderd, dat maakte het makkelijker om straks weg te komen. Ze liep terug naar kamer veertien en klopte aan, ook al wist ze dat Rick beneden was. Er kwam dan ook geen reactie. Michelle keek om zich heen en haalde razendsnel het pasje door de lezer. Een klikje en een groen lampje gaven aan dat ze toegang tot de kamer had. Ze duwde de klink naar beneden, glipte naar binnen en sloot de deur zorgvuldig achter zich. Ze keek rond. Op de stoelen lagen voetbalkleren en trainingspakken en op de grond stond zeker zes paar sportschoenen. Ze liep naar het kleine bureautje en zag een paar horloges liggen. Dure merken, Rolex, Hublot. Niet zo vreemd nu ze wist wat Rick verdiende met zijn lucratieve handel. Ze negeerde de waardevolle spullen verder en keek om zich heen. Ze wist niet eens precies wat ze zocht. Stapels cash geld zou ze hier waarschijnlijk niet aantreffen, maar Rick kon de sporen ook niet helemaal hebben gewist. Al was het maar een document, een e-mail desnoods. Haar oog viel op zijn iPad. Ze pakte de tablet en haalde de vergrendeling eraf. Even vloekte ze. Het ding was beveiligd met een toegangscode. Ze probeerde de standaardcode 0000, maar zo makkelijk was het niet. Ricks verjaardag? Ook de combinatie 2309 gaf geen toegang. Ze pijnigde haar hersenen. Het moest iets te maken hebben met een hoogtepunt in zijn leven. Zijn laatste wedstrijd als prof? Ze schudde haar hoofd. Dat was voor een voetballer misschien een mijlpaal, maar geen hoogtepunt. In gedachten ging ze de clubs bij langs waarvoor hij gespeeld had. Hij had heel wat mooie wedstrijden gespeeld en allerlei prijzen gewonnen. Er moest er eentje zijn die eruit sprong. Ineens schoot het haar te binnen. Natuurlijk, de finale van de Champions League. E?n keer had Rick die gespeeld en hoewel zijn club had verloren, moest hij het als een hoogtepunt uit zijn carri?re beschouwen. Ze pakte haar iPhone en was ineens blij met de eigenschap van Richard om te pas en te onpas feitjes over voetbal op te lepelen. Iets wat ze eigenlijk best irritant vond, maar nu hielp het haar, omdat ze uit haar hoofd wist in welk jaar Rick die finale had gespeeld. De exacte datum vinden was een kwestie van tien seconden. Een opgewonden kreet ontsnapte aan haar lippen toen het beginscherm van de iPad zich ontvouwde. Ze drukte op het mail-logo en ging snel door de hele rij berichten heen. Er zat veel spam bij en mails van de jongens uit het team. Voornamelijk flauwe doorstuurmailtjes, die Richard ook weleens naar haar stuurde. Ze scrolde door en scande elk bericht snel. Net toen ze dacht dat ze verkeerd had gegokt en dat Rick zijn mail wel degelijk had opgeruimd, viel haar oog op het bericht. Ze had er de eerste keer overheen gekeken, omdat ze dacht dat het spam was. Maar nu ze beter keek was het een gecodeerde e-mail die een link bevatte. Ze klikte die aan en deed een schietgebedje dat ze niet ergens hoefde in te loggen. Tot haar opluchting verscheen er geen inlogscherm maar een lijst met wedstrijden. Ze fronste. Het waren alle wedstrijden die DKS voor de winterstop had gespeeld, met daarbij de uitslagen en een aantal getallen erachter. Het duurde een paar seconden voor het kwartje viel. De getallen waren geldbedragen. Er stond geen valuta bij, maar ze vermoedde dat het euros waren. Zo te zien was het bovenste getal de totale inzet, daaronder wat er was uitgekeerd en daar weer onder, in het groen, het bedrag dat Rick opstreek. Snel telde ze de bedragen bij elkaar op. De paar ton die Fernando had genoemd, was nog aan de lage kant. Ze slikte. Haar eerste impuls was om het mailtje naar zichzelf door te sturen, maar als Rick merkte dat er in zijn spullen was gerommeld, liet hij vast meteen de link blokkeren. Bovendien kon hij precies zien dat het was doorgestuurd. Daarom pakte ze haar telefoon en maakte daarmee fotos van de hele lijst. Even aarzelde ze, toen stuurde ze de fotos voor de zekerheid via WhatsApp naar de telefoon van Richard, die op haar hotelkamer lag. Ze keerde terug naar de mail en maakte daar ook fotos van, die ze doorstuurde. Vervolgens scrolde ze verder. Nu ze wist waarop ze moest letten, kwam ze meer berichten tegen. Wedstrijdlijsten, transacties, opdrachten voor welke speler in welke minuut een overtreding moest maken of buitenspel moest staan. De ene na de andere foto maakte ze. Als ze deze aan William liet zien, of zelfs aan de politie, was Rick er gloeiend bij. Ze keek snel op haar horloge. Ze moest de iPad wegleggen en de kamer verlaten, maar dat kon nog niet. Er ontbrak ??n ding. Na wat Fernando had gezegd, kon ze niet om de mogelijkheid heen dat Rick achter het ongeluk van Richard zat. Met Richard in het ziekenhuis, of erger, kon Fernando spelen en rinkelde de kassa bij Rick. Nu ze op zijn kamer was, moest ze op zn minst op zoek naar ???ts dat hem aan het ongeluk kon linken. Koortsachtig zocht ze de mails af, maar ze kon niks vinden. Ook bij de verzonden items stond niks, hoewel Rick veel contact onderhield met zijn opdrachtgevers in Azi?. Als hij het ongeluk al had veroorzaakt, was het zijn eigen idee geweest. Of in elk geval was het niet per mail besproken. Dat zou ook wel erg riskant zijn. Rick werkte gewoon vanaf een gmail-account, hij leek niet eens veel moeite te doen zijn mailverkeer af te schermen. Ze keek nog één keer de hele lijst door. Zenuwachtig wierp ze een blik op de deur. Dit kostte veel tijd en ze wist niet eens precies waarnaar ze zocht. Ze moest weggaan voordat Rick terugkwam en haar zo aantrof. Vliegensvlug sloot ze de iPad af, stond op en draaide zich om om naar de deur te lopen. Ze slaakte een gil toen ze de gedaante achter zich zag staan. Meteen brak het klamme zweet haar uit. Hallo, Michelle, zei Rick. Hijgend staarde ze hem aan. Haar hartslag ging alle kanten op en ze probeerde razendsnel na te denken, maar haar hersenen leken te zijn vervallen tot een grote, grijze brij. Ze moest een verklaring verzinnen voor haar aanwezigheid, maar die was er niet. Ik eh... stamelde ze. Rick hield zijn hoofd schuin en keek haar aan alsof hij ge?nteresseerd wachtte tot ze die zin zou afmaken. Maar onder die zogenaamde interesse zag Michelle de woede in zijn ogen schitteren. Je zoekt iets? Even sloot Michelle haar ogen. Toen ze ze weer opende, keek ze koortsachtig om zich heen naar een uitweg. Die was er niet. Ricks grote gestalte blokkeerde de hele doorgang. Op dat gebied had ze geen schijn van kans. Ze was er gloeiend bij. Hij zou heus wel weten wat ze hier had gedaan. Hij had haar nota bene met zijn iPad zien zitten! Er zat maar ??n ding op. Ze moest de aanval kiezen. Ze vermande zich, rechtte haar rug en keek hem aan. Ik weet wat je aan het doen bent. Ik heb alle bewijzen in je mail gevonden. Rick keek onbewogen terug. En je bent ook nog zo slim geweest daar met je telefoon fotos van te maken, zag ik. Michelle slikte. Je komt hier niet mee weg, Rick. Ik ben niet de enige die de waarheid kent. Hij glimlachte. Als je denkt dat de jongens gaan praten, heb je het echt fout. Ze krijgen hun geld en daar zijn ze blij mee. Never bite the hand that feeds you. Bovendien zijn alle transacties goed afgedekt. Wat jij hebt gezien, kan ik allemaal binnen twee minuten weerleggen. Michelle kneep haar ogen samen. En ga je dan ook weerleggen dat je Richard hebt laten aanrijden? Rick gooide zijn hoofd in zijn nek en lachte. Welja, laat je fantasie vooral zn werk doen. Wat denk je dat dit is? De nieuwste James Bond-film? Michelle staarde hem aan. Het kwam wel goed uit, h?, als Richard even niet mee deed. Dan kon Fernando spelen en die levert tenminste geld op. Rick krabde verveeld op zijn achterhoofd. Ben je klaar met onzin uitkramen? Ik weet dat je het hebt gedaan, Rick. Dat je iets in Richards drankje hebt gedaan en hem daarna hebt laten aanrijden. Je kunt het wel ontkennen, maar je bent er gloeiend bij. Ik ga naar de politie met al het bewijsmateriaal dat ik heb. Voor matchfixing en voor poging tot moord. Dat laatste was pure bluf, maar ze zag dat haar woorden Rick toch irriteerden. Even leek hij zijn kalmte te bewaren, toen ineens veranderde er iets in hem. Voor zon grote man was hij veel sneller dan ze had verwacht. In ??n beweging stond hij voor haar en nam haar in een houdgreep. Daarna greep hij haar telefoon en smeet die tegen de rand van het bureau, zodat het scherm brak. Hij pakte een halfgevuld waterflesje, goot de inhoud in een glas en zette de iPhone erin. Zo, zei hij. Zijn we daar ook weer vanaf. Dat zogenaamde bewijsmateriaal van jou. Michelle probeerde te bewegen, maar Rick had zijn arm stevig om haar borstkas geklemd. Hij hield haar zo hard tegen zich aan geklemd, dat ze moeite had genoeg adem te krijgen. De weg naar de deur was nu vrij, maar ze zou nooit los kunnen komen uit zijn houdgreep. Ze had hem onderschat. Niet zijn kracht, ze wist dat hij sterk was. Maar wel waartoe hij in staat was. Er was hem zoveel aan gelegen dat Richard niet meer kon voetballen, dat hij zelfs diens leven op het spel had gezet. Dan moest hij wel tot alles in staat zijn. Ook om anderen uit de weg te ruimen die zijn plannen blokkeerden. Michelle loerde om zich heen naar iets dat ze als wapen zou kunnen gebruiken. Ze zag het glas waarin haar telefoon stond. Als ze het kapot zou kunnen slaan, zou ze de scherven kunnen gebruiken om Rick pijn te doen. Misschien wel zoveel pijn dat ze hem even zou kunnen uitschakelen. Een paar seconden, meer had ze niet nodig om te vluchten. Ze probeerde te bewegen, maar Ricks greep verslapte geen seconde. Ze was te ver bij het glas vandaan en al zou ze het te pakken kunnen krijgen, het breken zou te veel tijd kosten. Ze moest iets anders verzinnen. Ze herinnerde zich de judo- en karatelessen die ze als tiener had gehad. Na een jaar had ze besloten dat de sporten niks voor haar waren en was ze op paardrijden over gegaan, maar een paar dingen had ze altijd onthouden. Vooral hoe je je ontworstelde als iemand anders je klemvast had en hoe je zonder al te veel kracht een tegenstander effectief kon uitschakelen. Het was jaren geleden, maar gek hoe sommige dingen nooit helemaal uit je hoofd verdwenen. Ze sloot even haar ogen en zette zich schrap. Daarna balde ze haar vuisten, spande haar buikspieren aan en gooide met al haar kracht haar rechterbeen naar achteren. Ze voelde Ricks greep heel even verslappen en aan die paar seconden had ze genoeg om omlaag te duiken. Ineens was de beklemming weg. Ze hoorde hem roepen, het geluid drong nauwelijks door in haar suizende oren. Het enige wat ze zag was de deur, waar ze naartoe rende. Maar Rick was sneller en het volgende moment lag ze op de grond. Haar hoofd raakte hard de plint en meteen voelde ze bloed over haar gezicht naar beneden lopen. De vlammende pijn verbeet ze. Vuile trut, gromde Rick. Dacht je echt dat je zo makkelijk weg zou komen? Hij zat boven op haar en was zelfs nog zwaarder dan ze had gedacht. Ze zette haar kiezen op elkaar en probeerde haar bovenlichaam omhoog te brengen. Pas bij de derde poging slaagde ze er een beetje in. Tegelijkertijd gooide ze haar benen in de lucht en met haar geworstel wist ze Rick wat uit balans te brengen, maar het was niet genoeg. Met beide handen greep hij haar en trok haar overeind. Daarna duwde hij haar tegen de muur en gebruikte zijn onderarm als klem tegen haar keel. Ineens flikkerde er iets voor haar gezicht. Het kostte haar een nanoseconde om te beseffen dat het het lemmet van een mes was. Michelle hapte piepend naar lucht. Je komt niet weg, hijgde hij in haar gezicht. Jij bent straks van de aardbodem verdwenen en dan kan niemand, en zeker dat brave vriendje van je niet, je nog helpen. Michelles blik schoot van links naar rechts. Ze twijfelde er niet aan dat Rick zijn dreigement zou waarmaken. Ze zocht naar iets om het tij te keren, de enige kans die ze had om weg te komen. Haar oog viel op de bureaulamp. Op haar kamer stond zon zelfde exemplaar en ze wist dat het ding loeizwaar was. In een halve seconde nam ze een beslissing. Ze had geen tijd om die goed uit te denken, ze moest nu handelen. Haar hoofd schoot naar voren. Ze voelde het lemmet tegen haar voorhoofd, koud staal tegen haar verhitte huid. Ze haalde uit met haar hand, maaide in het rond en vond uiteindelijk de voet van de lamp. Ze probeerde grip te krijgen, maar het ding viel om. Bijna was ze hem kwijt, maar net op tijd greep ze het zware hout weer vast. Ze gaf een ruk en de stekker vloog uit het stopcontact. Rick duwde haar harder tegen de muur. Hij hief de hand met het mes erin en ze dook net op tijd naar beneden. Het lemmet boorde zich in de muur naast haar. Rick greep het mes opnieuw stevig vast en trok het uit de muur. Michelle klemde haar vingers om de ronde poot van de lamp en zette zich schrap. Op hetzelfde moment zag ze Ricks hand omhoog gaan. Het lemmet blikkerde. Zonder nog verder na te denken haalde Michelle uit. Al haar kracht lag in die ene slag. Ze voelde de poot uit haar handen schieten toen die met een klap op Ricks hoofd terecht kwam. Er klonk een schreeuw, ze wist niet of hij het was of zijzelf. Bloed spatte in het rond. Ze keek naar het mes, dat uit zijn hand op de grond viel. Het leek wel in slow motion te gebeuren. Hij greep naar zijn hoofd. Bloed droop over zijn gezicht. Zijn greep verslapte. Heel even, maar meer tijd had Michelle niet nodig. Ze dook omlaag, onder Ricks arm door. Hij klauwde naar haar, maar de pijn en het bloed maakten hem minder scherp. Hij stak zijn voet uit. Ze struikelde. Half vallend bereikte ze de deur. Ze krabbelde overeind. Hij kwam achter haar aan, maar was niet snel genoeg. Ze trok de deur open, vluchtte de gang op en rende naar het trappenhuis. Naar beneden, was het enige wat ze kon denken. De trap af. Naar de lobby. Haar voeten leken te vliegen toen ze de vijf verdiepingen naar beneden rende. Ze hoorde geluiden in het trappenhuis. Misschien was het Rick, ze wist het niet. Ze zette aan, nog harder, nog sneller naar beneden. Ze gooide de deur open en bleef even staan, gedesori?nteerd. Ze had gedacht dat het trappenhuis in de lobby uitkwam, maar ze stond in een gang. Achter zich hoorde ze voetstappen, die rap dichterbij kwamen. Ze had geen tijd om te aarzelen, ze rende door. In een flits zag ze een bordje. Zwembad. Er stond een pijl bij, precies in tegengestelde richting. Ze probeerde zich te herinneren waar het zwembad zich bevond, ze was er de tweede dag met Inge geweest. Vanuit de hal waren ze een gang in gelopen. Heel even voelde ze opluchting. Ze ging goed, deze gang moest haar in de lobby brengen. Ze gunde zich een paar seconden om om te kijken, terwijl haar voeten in hetzelfde ritme door gingen. De gang was leeg. Rick was niet achter haar aan gekomen. Ze schoot een bocht om en voelde tranen van opluchting op komen toen ze de vertrouwde hotellobby zag. Vlak voor de receptie kwam ze tot stilstand. De receptioniste die nog geen halfuur geleden voor haar het pasje voor Ricks kamer had gemaakt, staarde haar met open mond aan. Bel de politie! riep Michelle in het Engels. De vrouw stelde geen vragen, maar greep meteen de telefoon. Een collega die op het kleine kantoor achter de receptie had zitten werken, kwam naar voren. Wat is er aan de hand? vroeg hij Alle uitgangen moeten worden afgesloten, zei Michelle koortsachtig. Zorg dat niemand het hotel kan verlaten. Hij gaat ervandoor, ik weet het zeker. Hij mag niet ontsnappen. De man keek haar aan alsof hij water zag branden, maar net als zijn collega stelde hij geen vragen. Hij greep de telefoon en Michelle hoorde hem in het Spaans bevelen blaffen. Bel kamer 329, zei Michelle tegen de vrouw, die inmiddels had opgehangen en zei dat de politie eraan kwam. William Berkman. Hij moet nu meteen hierheen komen. Opnieuw geen vragen. Zonder geluid te maken bedankte Michelle de vrouw dat ze geen vragen stelde. Op dit moment raasden haar hersenen op volle toeren. Ze kon geen antwoord geven, ze kon alleen maar denken aan wat er moest gebeuren. In de verte hoorde ze een sirene. Ze haalde diep adem en voelde zich een heel klein beetje rustiger worden. Nog geen drie minuten later stond de hal vol politie. Michelle wist niet wat de receptioniste precies had gezegd, maar het had een grote politiemacht op de been gebracht. De agent die de leiding had stond naast haar en luisterde naar haar relaas. Tot haar opluchting nam hij haar serieus. Vanuit haar ooghoek zag ze William aankomen, gestoken in een trainingsbroek en met nat haar. Blijkbaar kwam hij net onder de douche vandaan. Zijn ongeruste blik maakte plaats voor verbijstering toen hij alle politieagenten zag. Ik heb een foto van Rick nodig, was het eerste wat Michelle zei. Heb je die op je telefoon? Hoezo? Ik... Je telefoon, William. Hij haalde zijn iPhone uit zijn zak. Ik begrijp er niks van. Wat gebeurt hier? Michelle pakte de mobiel aan en scrolde door de fotos. Binnen tien seconden had ze een foto van de training gevonden waar Rick opstond. Ze gaf de iPhone aan de agent, die er meteen mee wegliep. Michelle, wat is hier aan de hand? Wat is er met Rick? Is hem iets overkomen? Michelle keek hem aan, even door verbijstering uit het veld geslagen. Wat? Nee. Nee, zo zit het niet. Je moet meekomen naar mijn kamer. Drie minuten later duwde ze William de telefoon van Richard onder zijn neus. Deze fotos heb ik gemaakt van mailtjes op Ricks iPad. Toen hij erachter kwam heeft hij me bedreigd en... Ze liet zich op een stoel zakken. Ineens voelde ze zich enorm moe. Met haar hand wreef ze over haar voorhoofd en keek verbaasd naar het bloed dat eraan bleef kleven. Wat is dit? vroeg William, terwijl hij begon te lezen. Het lijkt wel van die spam uit Azi?. Het komt wel uit Azi?, maar het is geen spam. Het is wel degelijk voor Rick bedoeld. Mail van zijn zakelijke contacten. Hoe bedoel je? Denk je dat hij... O, mijn god. Blijkbaar was zijn oog ergens op gevallen. Dit is mail vanuit gokkantoren. Gokt Rick in Azi? op onze eigen wedstrijden? Was dat maar waar, dan was het nog onschuldig. Hij gokt er niet op, hij zorgt dat de gokkers krijgen wat ze willen. En daarvoor heeft hij een paar jongens uit het team zo ver gekregen mee te doen. Ze liet even een stilte vallen en zag dat de waarheid langzaam tot William begon door te dringen. Er was ook iemand die hij niet kon gebruiken. Die ligt nu op de intensive care van het ziekenhuis. Rick is al een paar ton rijker en ook Fernando en een paar andere jongens zijn hier niet minder van geworden. Matchfixing. William sprak het woord met opeengeklemde kaken uit. Zijn blik was grimmig. De klootzak. Hij schudde zijn hoofd. Hoe kan ik dit nou niet hebben gezien? Michelle kwam overeind. Hopelijk vindt de politie hem zo snel mogelijk. Op dit soort illegale praktijken staan hoge straffen. En ik ga er persoonlijk voor zorgen dat hij die niet ontloopt. Water? Richard knikte langzaam en sloot zijn lippen om het rietje dat Michelle voor hem hield. Hij nam een paar kleine slokjes en zakte toen weer terug in de kussens. Dank je wel, zei hij zacht en schor. Michelle ging weer op haar stoel zitten. Het was stil tussen hen. Inmiddels was het al vier dagen geleden dat ze Rick had ontmaskerd, maar ze had net pas het hele verhaal aan Richard verteld, nu hij helder genoeg was om het te kunnen volgen. Volgens de artsen was het sowieso een klein wonder dat hij vier dagen na het ontwaken uit zijn coma alweer zo goed kon praten en een verhaal kon volgen. Nu leek hij moeite te hebben het hele verhaal voor zichzelf op een rijtje te zetten, maar dat was niet onlogisch. Michelle had daar zelf ook nog steeds moeite mee. Ze voelde aan de pleister op haar voorhoofd. Daaronder zat een hechting, gelukkig het enige fysieke aandenken. Dus ze hebben hem gepakt? vroeg Richard met een lichte frons op zijn gezicht. Ze knikte. Ja, hij was ontsnapt uit het hotel, maar ze hebben hem op het vliegveld aangehouden. Hij probeerde een vlucht te boeken. Kun je het je voorstellen? Richard schudde licht met zijn hoofd. Niet te geloven dat hij dit ongeluk heeft veroorzaakt. En dat ik niets heb gemerkt van... Zijn stem stierf weg. Je was alleen maar met voetbal bezig. En ik vertrouwde hem. Michelle gaf geen antwoord. Fernando is ontslagen, zei ze toen, hoewel ze dat net ook al had verteld. Richard knikte. Het schijnt dat Lucilla hem meteen heeft verlaten. Richard dacht even na. Zo zonde van zijn carriëre. Ja. Michelle knikte. Maar ik kan niet zeggen dat ik heel veel medelijden heb. Ha, Richard! Michelle keek om. In de deuropening was William verschenen. Nu Richard niet meer op de intensive care lag, mocht hij vaker en meer bezoek ontvangen. Desondanks stond ze op. Ik laat jullie alleen. Ze wist zeker dat Richard tientallen vragen had en ze vond het beter dat hij nu even alleen met zijn coach praatte. William was enorm geschrokken van de praktijken van Rick, en Michelle wist dat hij zich schuldig voelde dat hij het niet had gezien. Misschien konden ze samen de puzzelstukjes aan elkaar leggen en uiteindelijk de hele episode achter zich laten. We moeten het even hebben over je herstel, hoorde ze William zeggen toen ze wegliep, want ik heb een gat op het middenveld en ik heb je nodig. Richard lachte. Ik doe mn best, coach. Geef me wat tijd en dan sta ik er weer. Michelle glimlachte. Gisteren had de arts uitgelegd dat Richard zou moeten revalideren, maar dat hij waarschijnlijk niks aan het ongeluk zou overhouden. Of hij weer op zijn oude niveau zou kunnen voetballen, dat had de arts niet kunnen beloven. Maar Michelle wist dat Richard er in elk geval alles aan zou doen om dat te halen. En mocht het niet lukken, dan redden ze het ook wel samen. Hij was er nog, en dat was het enige wat voor haar echt telde.

